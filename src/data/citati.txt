Kto ne zna děla sovršenosti, ne zna ničto. Kto ne stoji v tmi, ne može viděti světlo. Kto ne razumě kak nasta ogonj, v jemu gori. Kto ne razumě kak nasta větr, větr go oduva. Kto ne zna kak nasta tělo, s jim propade. Kto ne zna korenj tvari, one jemu skryte. Kto ne zna korenj zla, ono ne jemu stranno. Kto ne razumě kak doševši, ne zna kak otidti, i ne mu stranny svět čto bude poniženy.

Vse gori! Oko gori. Uho gori. Nos gori. Jezyk gori. Tělo gori. Um gori. I vse nastavši od jih, izkušeno kak milo, boljno ili ravno, takože gori. Gori ognjem pohote, ognjem odbivanja, ognjem nevědenja. Gori, glagolju vam, rodženjem, starěnjem i umrenjem, jadom, boljem, žaljenjem i odčajem. Videvši to, člověk gubi iluzije, i v jemu se hladi strast. Vslěd hladenja strasti, osvobadža se.

Prědstavite sobě člověka naševšeg na veliku rěku, bez koraba, ni mosta. On nabere drěva i větve, i napravi splav. Plavajuči na splavu, bezpečno prějde na drugy brěg, i pomysli: splav mi mnogo pomože. Da go stavim na ramena i ponesem? Čto mnite, trěba li to učiniti? Ili go trěba ostaviti i pojdti dalje? Podobno, cělj učenja jest prěnesti vas na drugy brěg, a ne vezati se dlja jego.

Ješua rěče: Amin glagolju tebe: ako kto ne rodi se snova, ne može viděti carstvo božje. Nikodim zapyta: Kako može člověk stary roditi se? Može li iznova vniti vo utrobu matere svoje i roditi se? Otvěšča Ješua: Kto ne rodi se vodoju i duhom, ne može vniti vo carstvo. Rodženo od ploti plot jest, i rodženo od duha duh jest. Ne divi se, ibo rěku ti: podobaje vam roditi se snova.

Strah božji jest početok dobrodetelji i žrlo věre. Dobrodetelj niče v člověku kogda oddali um od nemira světa, da go obrati na bogovygodne myslji črez molitvu. Čestnosti izviru jedna iz druge, i put dobrodetelji nikogda jednoobrazny ni dosadny. Člověk se, osvajajuči dobrodetelj, vse vyše prosvěti. I težkosti prětrpěne radi dobrodetelji trěba ceniti kak samu dobrodetelj.

Istina jest bezputna zemja, kojoj ne možete pridti ni jednim putom, věrozakonom, ni sektom. Buduči neograničena, neuslovjena, nepristupna obstoječim putami, istina ne može byti ustrojena. Zato že nemožno ustrojiti věru. Věra čisto osobna jest. Ako ju ustrojite, stava mrtva, kristalizovana. Istinu ne možete spustiti dole, no vsekto mora učiniti napor dostignuti ju.

Put kratkověčnosti čini ljude kratkověčnym, a put dolgověčnosti dolgověčnym. Put bolesti čini ljude bolestnym, a put zdravja zdravym. Put skarednosti čini ljude skarednym, a put lěpote lěpim. Put neznačnosti čini ljude neznatnym, a put značnosti znatnym. Put běde čini ljude bědnym, a put bogatstva bogatym. Put gluposti čini ljude glupym, a put mudrosti mudrym.

Gledišča: svět věčny, svět ne věčny, svět bezkonečny, svět konečny, duša i tělo jednako, duša i tělo različno, poslě smrti osvobodženy istnuje, poslě smrti osvobodženy ne istnuje... sut lěs gledišča, džungla gledišča, okov gledišča. Ona sut brěmenna mukom i gorečkom, ne vode trězvěnju, hladenju, miru i budnosti. Ta gledišča osvobodženy odložil na stranu.

Na sudnom dni, imajuči vsaku nasladu na světu bude metneny v peklo, samo na čas, i pytany: Člověče, pomniš li koju nasladu? Jesi li nekogda užival? On bude odgovoriti: Ne, tak mi gospoda! Imajuči težky život bude vvedeny v raj, samo na čas, i pytany: Jesi li nekogda imal kaku muku? On bude odgovoriti: Ne, tak mi boga, nikogda ne imah nevolju ni težkost!

Kto sebe smatrja prěmudrym otpada od mudrosti božje. Gordost ne vidi že hoda po tmi i ne pozna mudrost. Kak može viděti kogda prěbyva v jej mračnosti? Zato se mračnym umom voznosi iznad vsih, buduči od vsih ničtovněja i nemočněja, nesposobna najdti put i poznati pute gospodnje. Gospod skryva jego volju od gordosti jer ona ne hodi putom krotkim.

Vsak iže slyši sej slovesa i tvori jih, ja upodoblju jego mužu mudru, iže sozda hižu na kameni. I snide dožd, i prijdoše rěki, i vozvějaše větri i hiža i ne pade. A vsaky slyšeči sej slovesa ne tvoreči jih, upodobi se mužu jurodivu, iže sozda hižu na pěsku. I snide dožd, i prijdoše rěki, i vozvějaše větri, i pade hiža ta, i bě razrušenje velje.

Ne imaje ni jednogo svečennika, učitelja ili učiteljeva učitelja do sedmogo kolěna, možnogo kazati: Ja znam, ja vidim, samo to jest istina, vse ino zabluda. Ni pisatelji i prěnositelji svetyh knigah iz davnyh vrěmena dlja sebe to ne tvrdihu. Vse to vozgleda kak red slěpca držečih jedin drugogo, a ni prvy, ni srědny, ni poslědny ničto ne vidi.

Vsevyšnji bog govori: Sluge moje! Vsi bludite kromě obratih na put. Iščite da vas obratim i budem obratiti vas. Vsi jeste gladni kromě nasytih. Iščite od mene jelo i budem nasytiti vas. Vsi jeste nagi, kromě oděnuh. Iščite od mene oděž i budem oděnuti vas. Vsi grěšite denjonočno, ja praščam grěhe. Iščite praščanje grěha i budem praščati vam.

Mirnoumny nikogda ne staje gleděti na sbore, věča, množstvo i metež. On ne obrača pozornost na slova, besěde, klicanje i razsějanost čutja. Ne žela imati mnogo ni byti neprěstanno v dolžnosti, no žela vrěme svobodno od staranja i myslji. Mirnoumny se čuva od vsega prěkoměrnog. On jest vsegda v tišini, pokoju, miru, skromnosti i pobožnosti.

Kto se oprěděli za žitje duha, trěba izběgati dvě krajnosti. Prva, žitje posvečeno nasladam, čto nizko, neblagorodno i nekoristno. Druga, žitje podvrgnuto mučenjam, čto gadno, nedostojno i nekoristno. Osvobodženy se oddalja od obe krajnosti jer odkry pravy put čto vodi znanju, velikoj mudrosti, vozvyšenosti, vnutrišnjem světlu i nirvani.

Ako by tělo bylo izključiteljno boljno javjenje, ljudi ne by uživali v tělu. No tělo takože radosno javjenje. Ljudi uživajut v tělu, dlja těla jih svezyva strast. Vslěd te sveze se zanečistet, to povod zanečiščenja jest. Zato jim tělo stava odvratno. Vslěd te odvratnosti odrěkajut se strasti, i očiščajut se. To povod očiščenja jest.

Krivo dělajuči tělom, govorom i myslju ne sut posvečeny sobě. I ako kažu: "Mi jesmo posvečeny sobě", zaisto ne sut. Oni dělajut sobě čto neprijatelj děla neprijatelju. No, pravo dělajuči tělom, govorom i myslju sut posvečeny sobě. I ako kažu: "Mi nesmo posvečeny sobě", zaisto sut. Oni dělajut sobě čto prijatelj děla prijatelju.

Može byti istnuje ini svět za dobro tvoreče. Togda poslě smrti mogu vozroditi se v jemu. Može byti ne istnuje ini svět. Togda ja sde živim radostny, bez zla. Može byti poslědice stižu zlo tvorečeg. Ako ne tvorim zlo, kake poslědice me mogu stignuti? Može byti poslědice ne stižu zlo tvorečeg. V vsakom slučaju ja jesm čisty.

Slyšaste kako rěčeno jest: ljubi iskrenogo tvojego, i nenavidi vraga tvojego. Ja že glagolju vam: ljubite vragi vaša, dobro tvorite nenavidečim vas, blagoslovite klnuči vy i molite se za tvorečih vam obidu. Da budete děti otca vašego, iže jest na nebesah, iže solnce svoje sja na zle i blage i doždi pravednym i nepravednym.

Kogda drěvosěk pogleda držku sěkire i vidi tisak svojih prstov on ne zna: Toliko se držka iztenjila dnes, toliko včera, toliko prědže. No, kogda držka popolno tenka on to vidi. Podobno, dokolě podvižnik razviva um, ne zna: Toliko nečistoty odstranih dnes, toliko včera, toliko prědže. No, kogda sut odstranenje, on to vidi.

Za děla koja vode palenju a ne hladženju strasti, vezannosti a ne osvobodženju, iměnju a ne ostavjanju, gordosti a ne skromnosti, nezadovolenju a ne zadovolenju, vključenju a ne osamočenju, lěnivosti a ne neodstupnosti, obrěmenenju a ne bezbrěmenosti, možeš bezsumno kazati: to ne darma, to ne podvig, to ne pouka učitelja.

Blaženi nišči duhom, jako těh jest carstvo nebesno.
Blaženi plačuči, jako ti utěšet se.
Blaženi krotki, jako ti naslědet zemju.
Blaženi gladuči i žeduči pravdy, jako ty nasytet se.
Blaženi milostivi, jako ti pomilovani budut.
Blaženi čisti srdcem, jako ti boga uzret.
Blaženi mirotvorci, jako ti synovi božji narěkut se.

Ne možeš osloniti se ni na kogo. Ne ima voditelja, učitelja, avtoriteta. Tu jesi samo ty, tvoja svez so drugym i so světom. Kogda pojmeš, to ti ili donosi veliko odčajanje, iz kojeg nastanut cinizm i gorkost, ili pojmavši da nikto ini odgovorny za svět i tebe, tvoje myslji, čuvstva i děla, vsako samožalovanje prěstaje.

Člověku bogatu rodi niva. I mysljaše v sebe: čto sotvorju, ibo ne imam kde sobrati plody? I rěče: se sotvorju, razorju žitnicy moja, i boljša sozidžu, i sberu tu vsa žita i blaga; i poslě počivaju, jedaju, piju, veselju se. Rěče že jemu bog: bezumny, v siju noč dušu tvoju istažut od tebe, a iže ugotova, komu bude?

Ako jezyky člověčski i angelski govorju, ljubve že ne imaju, jesm zvon zvoneči ili gong zvečeči. I ako imaju proročstvo, i věm vse tajny i vědy, i imaju věru i gory prěměščati, ljubve že ne imaju, ničto jesm. I ako razdam vse iměnje svoje, i prědam tělo moje sožegti se, ljubve že ne imaju, ničto mi ne pomože.

Podvižnik smatrja svoje tělo, od stopa vgoru, od glave do dolu i vse vnutrny kože, kak gromadu nečistote. V tělu sut: vlasi, nogti, zubi, koža, měso, žile, kosti, srdce, jetra, slězena, pljuča, črěvo, žolč, sliz, gnoj, krov, mast, salo, solze, sline, govna i moč. Tako podvižnik posmatrja odvratnost těla.

Ako člověk ne poluči imutok dokolě rabota i muči se, on kuka: Moj trud naprazdny, moj napor bez ploda! Ako poluči, on bezpokojny: Da mi vlast i kradci ne vozmut imutok, ogonj ne sožže, lakomi naslědniki ne raznesut. I dokolě bezpokojny, vlast i kradci mu vozmut, ogonj sožže, lakomy naslědniki raznesut.

Kogda od dva sotvorite jedno, da vnutrišnje bude kak vněšnje i vněšnje kak vnutrišnje i gorno kak dolno, i sotvorite od mužskog i ženskog jedno, tak da mužsko nest mužsko a žensko nest žensko, i sotvorite oko vměsto oka, ruku vměsto ruke, nogu vměsto noge, obraz vměsto obraza, togda vojdete v carstvo.

Strěžimo na dveram čutja. Ako ostavimo čutja bez straže, škodliva uslovja mogu osvojiti um. Strěžimo nad okom, nastojimo obuzdati oko. Kogda vidimo oblik, ne lěpimo se za jego javjenje i svojstva. Strěžimo nad umom, nastojimo obuzdati um. Kogda čujemo myslj, ne lěpimo se za jej javjenje i svojstva.

Komu že upodoblju rod sej? Podobny jest dětem sědečim na tržiščih i glagoljučim: piskahmo vam i ne plesaste, plakahmo vam i ne rydaste. Prijde bo Iohann ni jeda, ni pije; i glagoljut: besa ima. Prijde syn člověčesky jeda i pije; i glagoljut: gle člověka jadca i vinopijca, mytarem drug i grěšnikom.

Spokojny ne ima novyh zamysli v umu. Ja jesm jest zamysl. Jesam to jest zamysl. Ja budu jest zamysl. Ja ne budu jest zamysl. Ja budu toj oblik jest zamysl. Ja ne budu toj oblik jest zamysl. Zamysljanje bolest, zamysljanje rak, zamysljanje strěla. Kto odide iza zamysli, zove se spokojny mudrec.

Někoj podvižnik jest zadovoljeny kaky-libo starym plaščem. Radi lěpšeg plašča ne čini ničto neprilično. Ako ne dobyva novo platno, ne jest bezpokojeny. Ako go dobyva, ne veže se. Ne vozdiže sebe čto zadovoljeny, ne kori druge. Za takovog podvižnika kažem: tvrdo stoji na prědanjam blagorodnyh.

Kogda moliš se, ne budi kak liceměri, koji ljubet v hramah i ulicah stoječi moliti se, da javet se člověkom. Istina glagolju vam, prijmili sut mzdu svoju. Ty že, kogda moliš se, vnidi v klět tvoju, i zatvorivši dveri, pomoli se otcu iže v tajne. I otec tvoj, viděči v tajne, vozda tebe jave.

Vnemlite se lživyh učiteljev, iže prihodet vo odeždah volnenyh, vnutri sut běsny volky. Slovo jim nesoglasno so dělami, no po plody poznate jih. Ne može drěvo dobro plody zly tvoriti, ni drěvo zlo plody dobry. Ne beremo grozdje s trnov, ni smokvy s gloga. I svako drěvo po plodu poznaje se.

Podvig jest svezany s mukom, a izběgajuči muku bezsumno odděljavaš se od podviga. Ako želaš podvig, podaj se vsakom stradanju, jer nevolje radžajut pokoj. Dokolě ne dostignemo istinno poznanje, pokoju se bližimo črez izkušenja. Kto v podvigu prěbyva bez muke, otvorene jemu dveri gordosti.

Podvižnik ovako trěba mysliti: Sejčas jesm juny, črnovlasy, v cvětu mladosti. Ale dojde vrěme kogda tělo dograbi starost. A člověk posědeny starostju ne može legko učiti, živěti v divosti, lěsu i samoti. Prě no neprijetnosti javet se, sobrati hoču svoju silu za doseganje nedostignutog.

Ako postite nanosite sobě grěh. Ako molite, budete osudženi. Ako davate milostinju, škodite svojem duhu. Kogda putujete po někoj zemji i ljudi prijmut vas, jedite čto dadut vam i lěčite boljnyh medžu jimi. Ibo, čto vhodi v vaša usta, ne oskvrnja vas, ale čto izhodi iz usta vas oskvrni.

Ako potopite obmazanu tkaninu v cvět, tkanina ostane obmazana. Začto? Vslěd nečistote na tkanini. Podobno, kogda um nečisty, ne vidi tvari kaky sut. Ale ako potopite čistu tkaninu v cvět, tkanina stane cvětna. Začto? Vslěd čistote tkanine. Podobno, kogda um čisty, vidi tvari kaky sut.

Slyšaste, kako rečeno bě: oko za oko, zub za zub. Ja že glagolju vam: ne protivite se zlu. No ako te kto udari v desnuju tvoju lanitu, obrati jemu i druguju. I hotěčemu suditi se s toboju i oděž tvoj vzeti, otpusti jemu i plašč. I ako kto te potěra silom poprišče jedno, idi s jim dva.

Vseko utro kogda vostanemo trěba mysliti ne budemo dočekati veče, i kogda legnemo ne budemo se probuditi. Neznana granica našeg života, neznano koliko nam ostavja providěnje. Živěči s takovym razpoloženjem ne hočemo grěšiti, ni imati pohotu, ni gněviti se, ni gromaditi blago na zemji.

Četyri věči čistet um: slyšanje ob darmě, govor ob darmě, mir i poznanje. Kogda dožd oblije goru, voda poteče potokami. Kogda napolni potoky, teče v jezera. Kogda napolni jezera, teče v rěky. Kogda napolni rěky, odteče v morje. Podobno, pravym staranjem nečistoty uma postupno odtekut.

Ako tvrdnja ne točna ni koristna, a drugym nemila – to sovršeni ne izrěkne. Ako tvrdnja točna, a nekoristna i drugym nemila – ni to sovršeni ne izrěkne. No ako tvrdnja točna i koristna, a drugym nemila – to sovršeni najde pravo vrěme izrěknuti. A začto? Jedino iz milosrdja prěmy jimi.

Kto krivo děla tělom, govorom i myslju ne ščiti sebe. I ako imaje bojna kola, konnicu i bojevnikov, on ne zaščičeny. Ibo jego zaščita vněšnja. Kto pravo děla tělom, govorom i myslju ščiti sebe. I ako ne imaje bojna kola, konnicu i bojevnikov, on zaščičeny. Ibo jego zaščita vnutrišnja.

Prědstavite si lěs prěpolny divyh rastlina. I dojde člověk želajuči lěsu dobro. On razrěže dive rastline izimajuči silu drěva, očisti gaj vnutrny i ostavi zdrava drěvesa. Tako, podvižniki, ostavite škodlivo i posvetite se koristnom uslovju, da dojdete do rasta, veličine i izpolnenja.

Prědstavi si obolelog od čume, so ranami, drapa se do krovi i odstranja bolj pomoču ognja. Čto vyše drapa se, rane stavajut gnojnije, smradnije, nečistije. Ješče, on nahodi nasladu v drapanju. Podobno, čto vyše žedajuči prěpuščajut se nasladam, žedža jim se povečava, i močněje gore.

Putujuči ne možno dostigati konec světa, kde ne imaje rodženja, starosti, smrti i vozrodženja. No, ne možno zakončiti stradanje bez dostiganja konca světa. Ja kažu, vnutri ovogo ni dva metra vysokogo těla sodržany jest svět, početok světa, konec světa i put koji vodi do konca světa.

Prirodno jest vaše nedoumje, ibo nedoumje voznikaje iz sumnlivog. Ne dajte se obmanuti pričami, ni prědanjem, ni tvrdnjami, ni světim knigami, ni dokazyvanjem, ni učiteljem. Samo kogda sami vidite že něčto škodno i nedobro, ostavite to, a ako prijetno i dobro, prijmite to i slědite.

Rabota poševšeg nasytiti děti jest v ime boga i on na božjem putu. I kto rabota nahraniti stare roditelje jest na božjem putu. I kto rabota sebe radi, da bude nezavisny od drugyh, jest na božjem putu. No, kto zarabota iz krivyh pobuda, iz gordosti k drugym, jest na putu šejtana.

Kogda v meni javila se myslj o nasladě, ja razuměh: Myslj o nasladě javila se. Ona vodi do žalosti mene i drugog, odvrača razvoj mudrosti, izzyva nevolje i oddaljava od nirvane. I ta myslj v meni prěstavala. Kogda se javjala myslj o nasladě, ja nju ostavjah, odstranjah, ustavah.

Ako sprašajut vas: Odkudy ste?
Odgovorite: Dojdohmo od světla, odtudy kde světlo samo sebe rodi, tvori i slikom objavja.
Ako sprašajut vas: Kto ste?
Odgovorite: My jesmo děti i izbraniki živogo otca.
Ako sprašajut vas: Čto jest znak vašeg otca v vami?
Odgovorite: Dviženje i mir.

Prědpoložimo že člověk vidi měhuroke na rěki Gang i izpytyva jih pozorno. On vidi da sut prazdny i bez sutnosty. Podobno, podvižnik pojme oblike, draži, čuvstva, tvorenja i svědomost, prošle, tekuče i buduče. On jih zorno izpytyva dokolě ne prozrě da sut prazdny i bez sutnosty.

Četyri sut blagorodna slědovanja. Kogda podležny starěnju, pojmavši nedostatok, slědi za nestarejšim, podležny bolesti, pojmavši nedostatok, slědi za neboleznym, podležny smrti, pojmavši nedostatok, slědi za bezsmrtnym a podležny nečistoti, pojmavši nedostatok, slědi za čistym.

Rybar metne primamku v jezero. Ako gladna ryba progolta primamku, rybar može činiti s jej čto mu volja. Podobno, iměnje, uvaženje i slava sut primamke. Ribar jest diavol. Sladeči se iměnjem, uvaženjem i slavom jest progoltavši primamku, i diavol može činiti s jim čto mu volja.

Poněkoj noči prěbyvah na jezovitym městami. I sbyvalo se někoja zvěr slomi větvu ili větr zašumi medžu suhym listjem. I ja dumah: Nastupajut li strah i bojaznj? I dumah: Začto vsegda čekam strah i bojaznj? Kak by bylo odgnati jih, ostanuči v samom položenju, dokolě ne projdut?

Stojah vsrěd světa i pokazah se v tělu. Najdoh jih vse pijane, niktogo žednogo medžu jimi. Duša moja boli dlja dětij ljudskih. V srdcu sut slěpi i ne videt, že prazdni prijdehu na svět i prazdni go budu ostaviti. Segda su pijani, no kogda otresut svoje vino, budut pokajati se.

Člověk podobi slědu na kameni, zemji ili vodi. V kogo gněv ostava dolgo, podobi slědu na kameni, koji větr i dožd ne utirajut. V kogo gněv ne ostava dolgo, podobi slědu na zemji, koji větr i dožd utirajut. A krotky dokolě ponižajut go podobi slědu na vodi koji izčezne v času.

Čoln možete skryti v zaliv a mrěžu v jezero. No, někto može dojdti v polnoč i odneti jih. Neuki ne videt, bez obzira kak skryvali prědmetov, vsegda jih možno izgubiti. No ako vsemir skryemo v vsemir, ne ima kde izgubiti se. Stoga mudrec čini izlete v negubivo i ostava s tim.

Gledam kak neosvobodženy ljudi sut progoltani želanjem, goret gorečkom dlja naslad, podajut se zadovolenju čutja, i ja jim ne zavidim. Istnuje zadovoljstvo nevezano dlja čutja i slaby stani uma, a prěvozhodi božsko blaženstvo. Ja v jemu uživam, i ne imam zavisti prěmy nižem.

Někogda ja, Čuang Ce, snih že jesm motylj. Trepetah okolo, radostny i vesely, dělah čto mi volja. Ne běh svědomy že jesm Čuang Ce. Iznenada, probudih se, i gle, nanovo běh Čuang Ce. Segda ne věm jesam li člověk ktory sniše že bě motylj, ili motylj ktory sni že jest člověk?

Ješua rěče učenikam: Čto byste sdělali da vidite usnuvšego brata kom větr razduva plašč?
Oni rěčehu: Pokryli byhmo jego.
On rěče: Ne, vy byste razkryli golotu jego.
Oni rěčehu: Ne daj bog! Kto by to sdělal?
On rěče: Někoji od vas uslyšavši něčto o bratu, dodavajut i širet.

Dva sut slědovanja: neblagorodno i blagorodno. Neblagorodno jest kogda člověk, podležny rodženju, starěnju, bolesti, smrti, slědi za podležnym rodženju, starěnju, bolesti, smrti. A blagorodno kogda člověk vidi opasnost i slědi za nerodženym, za oslobodženjem, za nirvanom.

Světlo dojde v svět, a vozljubihu ljudi bolje tmu, než světlo, běhu bo jih děla zla. Vsak bo dělajuči zla nenavidi světla i ne prihodi k světlu, da ne izobličet se děla jego, ibo lukava sut. Tvoreči že istinu hodi k světlu, da javet se děla jego, ibo o bogu sut sodělana.

Někto kori zaslužno karanja, ale ne hvali dostojno hvale. Někto hvali dostojno hvale, ale ne kori zaslužno karanja. Někto ni kori, ni hvali. Konečno, někto i kori zaslužno karanja i hvali dostojno hvale, v pravo vrěme, govoreči istinu. Ja tvrdim poslědny jest najlušči.

Von oblasti slova vlada soglasnost. Ta soglasnost ne može se izraziti slovami. Slova nikogda ne stekut popolno s tom soglasnostju. Zato trěba mogti bez slova. Kto razumě govor bez slova, može cěly život glagoljati, ne rěkavši ni slovo. Može cěly život molčati, rěkavši.

Kogda postite, ne budite kak liceměri: pomračajut lica svoja, da javet se člověkom posteči. Glagolju vam, že vosprijehu mzdu svoju. Ty kogda postiš pomaži glavu i lice umyj, da ne javiš se člověkom posteči no otcu tvojemu. I otec tvoj, videj v tajne, vozdast tebe jave.

Ako člověk ne čisti um i mysli: "Ah, kogda by moj um osvobodil se nečistota!", jego um ne može osvoboditi se. Voobrazi kokošku so mnogo jajca. Ne leži na jim, ne grěje jih i mysli: "Ah, kogda by moji ptički probili koru i izlegli se!". No, ptički ne mogu izlegti se.

Duhovnik može otidti v neki dom so myslju: Neh mi dadut mnogo, ne malo! Neh mi dadut novo, ne staro! Neh mi dadut brzo, ne medlo! Neh mi dadut svečeno, ne nemarno! Ako ne darili go kak sdumal, doživeje bolj i nezadovoljstvo. Takovy duhovnik ne dostojny gost v domov.

Žolv uzri volka i uvlěče se v bronju. Volk ju poče obhoditi mysleči: Čim izvlěče někoj od členov, směsta ju sgrabim. No, počem ona osta mirna, volk na koncu odstupi i odide. Podobno, diavol nas lovi hvaleči oku, uhu, nosu, jezyku, tělu i umu. Zato motrite na čutja!

Da li gospodar rabu, kogda završi oranje v nivi, kaže: Hodi brzo i sedi za stol? Ili reče li jemu: Ugotovi da večerjam. Hoče li on blagodariti rabu ako sotvori povelěnja? Ne mnju. Tako i vy glagolite: Mi rabi nedostojny jesmo, sotvorihmo že dolžni behmo sotvoriti.

Mirjam sede kraj Ješue, slušaše slovo njegovo. Marta reče: Gospodine, sestra moja jedinu me ostavi služiti. Reci joj da mi pomogne. Ješua odgovori: Marto, Marto, pečeš se i brine za mnogo, a samo jedno je potrebno: Mirjam blagi deo izabra, koji ne otme se od nje.

Spokojny mudrec ne rodženy, ne stari, ne umira. U jego ne imaje ničego čim može byti rodženy. Zato že ne rodženy, kako može stariti? Zato že ne stari, kako može umreti? Zato že ne umira, kako može byti potreseny. Zato že ne potreseny, kako može byti obezpokojeny?

Pet děla ne može postignuti asketa, svečennik, nadprirodno bytje, diavol, bog ni nikto ini na světu. Da podležano starěnju ne stari. Da podležano bolesti ne oboli. Da podležano smrti ne umre. Da podležano končanju ne skonči. Da podležano razorenju ne razori se.

Byvajut čuvstva poželana, prijetna, mila, pobudžajut želanje i pričinjajut strast. I člověk raduje se jimi, vozbudžaje i ona posědajut go. Togda se v jemu javja naslada. Kogda nastane naslada, javja se strast. Izpolneny strastju, člověk zapravdu v rabstvu jest.

Vse tvari sut jedno, no imaje li prostora dlja govora? Jedno i govor sut dva. Dva i jedno sut tri. Tudy, ni najlučši čislitelj ne može dojdti do konca! Ako od ničego možemo dosegnuti tri, koliko vyše budemo dosegnuti od něčego? Ne idimo dalje. Zaustavimo se tu.

Ako odtiski obsědajut osobu, a v jej ne imaje ničeg da jih prijmi i jimi sladi se, togda to konec nemira, obmana, sklonnosti k strasti, žedže dlja byti, nevěde, vzenja palice i oružja, razprava, sporenja, smučenja i krivog govora. Vse zlo izčezaje bez ostatka.

Samsari ne možno viděti početok. Ne vidi se početok stranstvovanja bytja okovanyh nevěděnjem i žedžeju. Prědolgo mi trpěli muku, bolj, nevolju i polnili grobišča. To  dovoljno že čujemo odvratnost k tvorenjam, ugasimo strast dlja jih i stanemo od jih svobodny.

Drěvny učitelji slědovali sut za poslědnym iztočnikom, prědpoloživši vrěme prěd stvorjenja stvary kak konečnu točku. Potom nastaše stvary, ale bez razlikovanja. Potom počne razlikovanje, ale bez potvrdženja i odrěčenja. S potvrdženjem i odrěčenjem izčeznu put.

Kogda čuje bolj, nerazumny žali, smuti i narěka. Togda on čuje dva boljev, tělesny i umny. Kak kogda strěleny jednom strělom potom bude strěleny i drugom. No mudrec, kogda čuje bolj ne žali, ne smuti ni narěka. Tak on čuje samo jedin bolj, tělesny, ne i umny.

Koja korist ako kažeš věru imaješ, děla že ne imaješ? Može li věra spasti te? Ako brat ili sestra sut nagi i lišeni, i rěčeš jim: idite s mirom, grějte i nasytite se, ne davši jim trěbovanja tělesnogo, koja korist? Tako i věra, ako děla ne imaje, mrtva jest.

Nasilje ne prosto ubiti drugogo. Nasilje jest koristi ostra slova, gnati někogo ili pokoriti se iz straha. Nasilje ne samo ustrojena sěča vo ime boga, družstva ili državy. Nasilje mnogo subtilněje, mnogo glubje. My jesmo zanurjany v glubine nasilja bez dna.

Čak i kto by držal moj plašč i slědil me v stopu, ale lakomy v želanjah, nezasyty v žedžah, zlovoljny v srdcu, mutnog uma, nepozorny, ukročenyh čuvstev, byl by daleko od mene, i ja od jego. A začto? Zato čto ne vidi darmu, a kto ne vidi darmu, ne vidi mene.

Prědstavi sobě měsar ubije kravu, razpore ju nožem, iztrga vse žile i obdere kožu. A potom vse vrne na město. Jest li krava jednaka kak raněje? Podobno, meso sut čutja, koža prědmeti čutja, a žile žednost. Nož jest mudrost, sěkuči nečistote, okove i sveze.

Podvižnik hodeči jasno zna hodim, stoječi jasno zna stojim, sědeči jasno zna sědim, ležeči jasno zna ležim. On popolno svědomy dokolě dojde i ide, gledi i obozri se, nagne se i vozdvigne se, dokolě nosi zdělu, pije, jeda, žuje i golta, dokolě sra i moči.

Ješua vidě člověka nosečeg jagnje i rěče učenikam:
Dokolě jagnje živi, ne bude pojedano, no sam kogda bude ubito i stane truplo.
Oni odpovědahu:
Različno ne možno sdělati.
On prodolži:
Tako i vy. Iščite město mira, da ne stanete truplo i budete pojedani.

Dokolě obstaja tělo obstaja smrt. Zato trěba pojmati že tělo jest smrt, smrtno, umira, bolestno jest, rak, smrtelna strěla, propast i žrlo stradanja. Kto to pojme, jego pojmanje jest pravo. Podobno trěba pojmati odtiskov, čuvstva, stvorjenja i svědomost.

Neuk člověk oblik smatrja soboju. I jego oblik měnja se, stava različny. Jego svědomost stava zavzeta měnom oblika. Nemir od izměne oblika posěda jego um. I jego um posědeny, on prěstrašeny, neščestny i polny bojaznji. Tak nastava nemir vslěd vezanosti.

Kak prě, tak segda ja prědežno prěbyvam v stanu ničtosti. Vsi prošli podvižniki dosegnuvši popolno čistu konečnu ničtost, dosegnuli sut točno tu ničtost. I vsi buduči podvižniki dosegnuvši popolno čistu konečnu ničtost, budut dosegnuti točno tu ničtost.

I o oděži čto pečete se? Smotrite krin poljnyh kako rastut: ne trudajut se, ni prědut, a ni Solomon vo vsej slave svojej ne oblěče se kak jedin od jih. Ako že sěno poljne, dnes suče i utre v peč vmetamo, bog tako oděva, ne mnogo li bolje vas, malověrny?

Matej rěče: Želam viděti to město života kde ne ima zla, samo čisto světlo!
Isus rěče: Brate Mateju, ne možeš go viděti dokolě nosiš tělo.
Matej rěče: Ako go ne mogu viděti, pusti da go poznam!
Isus rěče: Kto pozna sebe bude viděti go v vsemu čto čini.

Um podvižnika ne dava pozornost prědstavi grada ni prědstavi ljudi, no so prědstavoju lěsa drži jednost svědomosti. On so prědstavoju lěsa čisti, utišaje i osvobadža um. I vidi: nepokoja od prědstavy grada vyše ne imaje, ni nepokoja od prědstavy ljudi.

Izyde sějec da sěje. Někoj sěme pade pri puti, i pticy pozobahu go. Drugo pade na kameni, i ne iměše korenja, izsohnu. Drugo pade v trni, i trnje podavi go. A drugo že pade na zemji dobroj, i rodi plod, i priplodova na sto. Imějaj uši slyšati da slyši.

Vnimajte milostynje ne tvoriti prěd ljudami, da viděny budete, inače mzde ne imate od otca nebesnog. Tvoreči milostynju, ne vostrubi prěd soboju kak liceměri po ulicam i hramovim, da proslavet se od ljudi. Istina glagolju vam, prijmeli sut mzdu svoju.

Nemojte govoriti: Ako nam ljudi činet dobro, hočemo jim činiti dobro, ako nam činet zlo i nepravdu, hočemo vozvratiti zlo i nepravdu. Budite pri soboju. Ako vam ljudi činet dobro, činite i vy dobro, a ako vam činet zlo, nemojte činiti zlo ni nepravdu.

Tako jest carstvo božje, kak člověk vmetavši sěme v zemju. I spi, i vostaje i sěme prozabaje i raste, da ne věst on. Od sebe bo zemja plodi prědže travu, potom klas, potom ispolnjaje pšenicu v klase. Kogda že sozrěje plod, on posla srp i nasta žetva.

Někoji glagolahu: Veelzevula ima i o knjezu běsov izgoni běsy. Ješua rěče im: Kako može satana satanu izgoniti? Ako carstvo na se razděli se, ne može ostati carstvo to. No, nikto ne može vniti v dom krepkago, ako ne prvo krepkago sovlada i sveže.

Upodobi se carstvo nebesno člověku sějavšu dobro sěme. Prijde vrag jego noču i vsěja plěvnjy posrěd pšenicy. Gospodin rěče rabami: Ne trgajte segda plěvnjy, da ne vostrgnete s jimi pšenicu. Nehaj rastut. Vo vrěme žetvy soberite plěvnjy i sožžite.

Všedši v crkov, Ješua nače izgoniti prodajuče i kupujuče vnutri. I sotvorivši bič, trgovcam razsypa pěnezy i sědališča prodajučih isprovrgnu. I rěče: Pisano jest, dom moj narěče se dom molitvy vsem jezykom. Ne tvorite domu otca mojego domu kupji!

Kogda slědovateljica monahu daruje jelo, ona jemu dava četyri dara. Dava mu život, zdravje, zadovoljstvo i silu. Davajuči život dobyva život, davajuči zdravje dobyva zdravje, davajuči zadovoljstvo dobyva zadovoljstvo i davajuči silu dobyva silu.

Vladari imajut vlast samo nad tělom, ne i dušeju. To vsegda imaj v obzoru. Zato jim ne trěba pokoriti se ako nakažut ubijstvo ili drugu krivdu na škodu duše, ni ako ti mučet tělo. Ibo, bog stvori dušu svobodnom i samovlastnom činiti dobro i zlo.

Voobražaj brodski konop že se iztrati v vodi. Kogda go iztegaju na brěg, jedajut go větr, dožd i hladnost. Konop vse vyše propada i na koncu sovsěm izgnije. Podobno, kogda člověk živuči v podvigu razviva um, jego okovy iztratet se i odpadajut.

Ktory se muče v peklu, muče se jer ne mogu podnesti že jih někto jarko ljubi. Popolno jest netočno že grěšni v peklu lišeni božje ljubovi. Ljubov darovana vsima jednako, no ona jeste mučna za grěšne a prijetnost za one, ktory živě podobno jej.

Kto jest od vas člověk, jegože ako vosprosi syn jego hlěba, da kamenj poda jemu? Ili ako ryby prosi, da zmiju poda jemu? Ako ubo vy, lukavi sušče, umějete dajanja blaga dajati čadom vašim, koliko vyše otec vaš nebesny da blaga prosečim u jego.

Podvižnik otišavši v lěs razmyslja: Ima li někta obsědenost koja mi obsěda um, že ne mogu viděti tvari kaky sut? Obsěda li me žednost? Obsěda li me vragost? Obsěda li me nemir? Obsěda li me sumněnje? Obsědajut li me myslji o sej i inom světu?

Dojde mi Gavril i rěče: Muhamede! Da živeš koliko hočeš, na koncu umreš. Ljubi kogo hočeš, od togo budeš oddělny. Dělaj čto hočeš, po tomu ti nagrada bude izměrena. Znaj, čest věrnika jest v nočnoj molitvy, a veličina v nezavisnosti od ljudi.

Ne dajte da carstvo nebesko ugasne. Ono jest kak palma čiji plodi popadaše okolo. Oni rastut, a kogda narastut, palma usohne. Tako i plodi sej korenja dozrěše i sobraše jih mnogi. Segda vam trěba roditi nove rastliny, i togda najdete carstvo.

Kogda nesovršeny ima bogatstvo, ne koristi go za sebe ni druge. Podobno čistom jezeru iz kojeg ljudi ne pijut vodu. Ale kogda sovršeny ima bogatstvo, koristi go za sebe i druge. Podobno čistom jezeru, iz kojeg ljudi pijut vodu, i kupajut se.

Ne mnite da prijdoh doneti mir na zemju. Ne prijdoh doneti mir, no razděl, ogonj, meč. Prijdoh razlučiti syna od otca i dočeru od matere i nevěstu od svekrov. Budut pet vo jednom domu razděleni, tri na dva, i dva na tri. I vsaky tu bude sam.

Vsemir jednost vsih tvari jest. Ako postignemo jednost, togda členi našeg těla samo sut prah i blato, a život i smrt, konec i početok, samo měna dnja i noči. Koliko se budemo menje vozbudžati vslěd zemnog gubitka i dobyti, dobre i zle sudbe.

Člověk v snu pije vino, a utrom plače i kuka. Člověk v snu plače, a utrom veselo hodi v lov. Snivši, ne zna že snije. V snu pokušava objasniti son. Probudivši se, vidi že v snu běše. Poslě velikog budenja budemo viděti že vse veliky son bě.

Ako někto tvoju sestru udari rukom, drěvom, kamenom ili nožem, trěba ostaviti vsaki odzyv, i ovako sebe učiti: Moj um bude ostati mirny, ne budem izgovoriti zlo slovo, polny sočuvstva za jego dobrobyt, uma polnog ljubovi, bez gněva v sobě.

Kako možeš rěkti: držim se věrozakona? V zakonu piše: ljubi bližnjego kak sebe. Gledi, mnoga tvoja bratja, synov Abrahama, oblěčeny sut v nečistotu, umirajut od gladi. A tvoj dom polny jest mnogyh dobryh stvary i ničto odtud ne izhodi jim.

Ne skryvajte sobě sokrovišče na zemli, kde červ i tlě tlit, i kradeci podkopyvajut i kradut. Skryvajte sobě sokrovišče na nebesi, kde ni červ ni tlě tlit, ni kradeci podkopyvajut ni kradut. Kde jest sokrovišče vaše, tu i serdce vaše bude.

Nošenje plašča ne tvori duhovnika. Ako by od nošenja plašča lakomy ostavjali lakomstvo, nenavistny nenavist, a zabludny zabludu, roditelji by jim oblěčili plašč čim se rode. No ja i dalje v plašču vidim lakome, polne nenavisti i zablude.

Kogda put izgubjeny, ostane čestnost. Kogda čestnost izgubjena, ostane člověkoljubje. Kogda člověkoljubje izgubjeno, ostane pravost. Kogda pravost izgubjena, ostajut obredi. Obredi sut izrodženje věrnosti i věre i početok nereda v světu.

Tri sut povoda ljubvi k bogatstvu: sladoljubje, gordost i nevěrje. Sladoljubny ljubi srěbro da razvratno živi. Gordy da proslavi se. A nevěrny da kryje i ščedi, boječi se gladi, starosti i bolesti, i dověrjajuči vyše v blago no v boga.

Podvižnik jme jelo nakon razboritog razsmatrjanja, ne radi naslade, gordosti ili lěpote těla, no radi poddržanja těla i izběženja škode, razuměvši: odstranjam boljno čuvstvo gladi i ne dopustam boljnom čuvstvu prějedatosti razviti se.

Ako strune prěvyše nategnute ili prěvyše odpuščene, kitara ne nastrojena ni dobra za igranje. Tako, prěveliky napor rodi nemir, a prěslaby lěnivost. Zato oprěděli pravu měru napora, nastroji svoje sposobnosti i zaigraj svoju melodiju.

Šimon Kamenj rěče jim: Nehaj Mirjam odide od nas. Žene ne sut dostojne života.
Ješua rěče: Vidi, ja budu voditi ju da stava mužsko, da može stavati živy duh kak vy mužsky. Vsaka bo žena sotvorivši sebe mužskym vojde v carstvo nebesno.

Ako sut vaši poglavari najlučši, bogaty velikodušny, a važne rabote dogovarate, togda lučše na zemji no pod zemjom. No, ako vaši poglavari najgorši, bogaty lakomci, a važne rabote pustite ženami - togda lučše pod zemjom, no na zemji.

Bdite, ibo ne věte kogda gospod domu prijde. Blaženy rab kogo gospod priševši najde bdečim. Težko rabu iže pomysli: pozdněje gospodin prijdti; i načne biti rabyni, jesti, spati i opivati se. I vam glagolju, čto vsem glagolju: bdite!

Jego učeniki sprašahu: Kogda budeš objaviti se nami i kogda te budemo viděti?
Ješua odpověda: Kogda obnažite se bez srama, metnete odědžu pod noge i toptate je kak mali děti, togda budete viděti děte živogo i ne budete prěstrašeny.

Najsovršeněje prividno nedostatočno, ješče jego upotrěbimost nenarušima. Najpolněje prividno prazdno, ješče jego upotrěbimost neizčrpana. Najpravěje prividno krivo. Najboljše uměnje prividno nesručno. Najlušči govor kak zajikanje.

Naučite to od vody. V gorskyh žrlah i razščepah, bezprěryvno klokotajut potoky, no velika rěka teče spokojno, bez šuma. Prazdne věči lepetajut, polne ne imajut zvuka. Glupec jest kak polu-polna posuda, a mudrec kak gluboko jezero.

Na pytanje jestvuje li bog ili istina ili stvarnost ili kak to imenovali, nikogda ne mogu odgovoriti knige, svečeniki, filozofi ili spasitelji. Niko i ničto ne može odgovoriti na to pytanje do tebe samog i zato moraš poznati sebe.

Monah jest kto ne měša se so světom i vsegda obrača se bogu. Gledajuči boga on jest viděny, ljubeči boga ljubjeny, i stava světlo světleči neizrěcivo. Kogda go slave on sebe vidi bědnym, kogda približajut se jemu on se oddaljaje.

Ako prěstavaš da se svezyvaš za malo věči v životu, dobudeš malo mira. Ako prěstavaš da se svezyvaš za mnogo věči, dobudeš mnogo mira. Ako popolno prěstavaš da se svezyvaš, dobudeš popolni mir. Togda je borba sa světom skončena.

Nehaj nikto ne bude bezhrebetny i kaže: Ja jesm so ljudami. Ako oni dělajut dobro i ja hoču dobrodějati, a ako oni grěšet i ja hoču grěšiti. Budite doslědni! Ako ljudi tvoret dobro vy se pridružite, a ako grěšet vozdržajte se.

Prědstavi sobě ogromnu stěnu v glubokoj vodi. I dojde množstvo ljudi i počne se moliti, klanjati i govoriti: Izplyvaj, dobra stěno! Prijdi na obalu, dobra stěno! Čto mniš, vslěd molitvi množstva ljudi, bude li stěna izplyvati?

Pitahu go: Moše napisa nam, ako komu brat umre i ostavi ženu, a čed ne ostavi, da brat jme ju. V voskresenje, komu bude žena?
Odgovori Ješua: Kogda iz mrtvyh voskresnut, ni ženet se ni posagajut, no sut kako angeli na nebeseh.

Pytahu Ješuu: Cezarevi ljudi išču danok od nas. Da damo jim ili ne damo?
Ješua rěče: Pokažite mi pěnez. Čij ima obraz i nadpisanje?
Oni otvěščahu: Cezarev.
On že rěče: Dajte cezarevo cezaru i božje bogu. A ono moje, dajte mně.

Bog bude kazati na sudnom dnju: Běh boljny, ty me ne posěti. Člověk bude odgovoriti: Kak tebe posětiti, ty jesi gospod světova!? Bog bude odgovoriti: Moj rab běše boljny i ty go ne jesi posětil. Da jesi, našal by me kod jego.

Člověk jest podobny mudrom rybaru. On metne mrěžu v morje i izvlěče ju polnu malih ryb. Medžu jimi najde jednu veliku dobru rybu. On bez kolěbanja vrati vse male ryby nazad v morje i zadrži samo veliku. Kto ima uši, da slyši!

Učeniki rěčehu Ješui: Rěči nam, kaky bude naš konec?
Ješua odgovori: Uže li odkryste početok, da segda tražite konec? Ibo kde jest početok, tu bude konec. Blaženi stoječi na početku. Vi budete poznati konec i ne vkusiti smrt.

Carstvo otca podobno jest ženi koja nosi posudu polnu brašna. Dokolě je hodila dalekym putom, držka od posude slomi se i brašno počne razlivati se. Ona ne je primětila to. Kogda dosegnula doma, položi vrč i najde go prazdnym.

Učeniki go pytahu:
Kogda bude nastupiti carstvo?
Ješua odgovori:
Ne bude nastupiti ibo čekajete go. Nikto ne bude oznaniti: "Uzri, tu jeste" ili "Uzri, tam jeste". Carstvo otca razprostranja se po zemji ale ljudi ne videt go.

Iměnje i tratenje groša smatrjaj kratkotrajnym mečtanjem. Jer, kaka korist nabyvati čto ne možemo ponesti v duhu? Ne li boljše iměnje: blagost, pravdivost, mudrost, hrabrost, razum, ljubov, věra, bezgněvje i gosteprijemstvo?

V postiganju budnosti ne imaje města naměrnomu naporu. Samo trěba nastaviti obyčna i vozbudženja lišena děla: srati i močiti, nesti oděž, jesti i spati kogda se umorite. Prosty člověk vas bude izsmějati, ale mudry razuměti.

Učeniki go pitaše:
Kto ty jesi da glagoljaješ nam takyh slov?
Ješua rěče:
Ne razuměte li kto jesm od togo čto glagolju vam? Vy stavaste podobni Judejcam. Oni ljubet drěvo, a nenavidet plod ili ljubet plod a nenavidet drěvo.

Kto imaje srdce porabjeno strastami, one jemu i jezyk mrdajut. Ako počne ob duhovnom, razpravja pod vplyvom strasti, da v nepravdi pobědi. Mudry priměti takovog člověka kod prvog strětenja i čisty može nanjušiti jego vonj.

Sedam blaga ne jest podležno ognju, poplavi, vlasti, kradecami i lakomym naslědnikami: blago věre, blago čestnosti, blago svědomja, blago zazora od zlyh děla, blago pozornog slyšanja, blago velikodušnosti i blago mudrosti.

Jezykom blagoslavjajemo boga i otca, i klnemo člověki byvšy po podobiju božju. Od samyh ust izhodet blagoslovjenje i kletva. Ne podobaje, bratjo moja, tako byvati. Eda li iztočnik od jednogo ustija iztočaje sladko i gorko?

Vsi jeste pastiri i vsi budete odgovorny za stado. Glavari sut pastiri naroda. Muž jest pastir rodiny. Žena jest pastirka domu. Sluga jest pastir iměnju gospodara. Vsi jeste pastiri i vsi budete odgovorny za svoje stado.

Matej zapyta: Kak mrtvi umrut i kak živi živut?
Isus odgovori: Pitaš me govoriti čto oko ne vidělo. No glagolju vam, kogda odstrani se čto krěpi člověka, on se nazyva mrtvym. A kogda živo ostavi mrtvo, živo bude pozvano.

Ako želate pravo razuměnje, ne dozvolite da drugi obmanut vas. Trěba ubiti vse čto najdete, vnutri ili von. Ako strětete Budu, ubijte Budu. Ako strětete patriarhi, ubijte patriarhi. Togda možete postignuti osvobodženje.

Mirnoumje ne dostigne vsaky po prirodi krotky, tihy ili razumny, ni kto pomni se svojih padov i sogrěšenja. Mirnoumny jest kto imaje v tajnosti něčto za gorditi i ne gordi se, no smatrja sebe prahom, zemjom i pepelom.

Budale myslet budny sut i knezi sut ili seljani. V istinnosti, vy i ja jesmo son. I govoreči vam kak snite jest son. Veliky mudrec sposobny proniknuti v tu tajnu težko se bude pojaviti v světu i za deset tiseč godov.

Govorim vam ovo da by sebe poznali. Carstvo nebesno podobi klasju v polju. Kogda dozrě, razsypa sěme okolo, i čini da zemja rodi i slědny god. Tako i vy, spěšite v sobě požeti klas života, da izpolnite se carstvom!

Myslj jest vrěme. Myslj jest rodžena iz izkušenosti i znanja, nerazlučnyh od vrěmena i prošlosti. Vrěme jest psihološky neprijatelj člověka. Myslj jest vsegda ograničena i zato živimo v stalnom sporenju i borenju.

Byvajte tvorcy slova, a ne samo slyšatelji, obmanujuči sebe sameh. Ako kto jest slyšatelj slova, a ne tvorec, takovy upodobi se mužu smotreču lice bytija svojego v zrcale. Usmotri bo sebe i otide, i zaby kakov bě.

Ako by vědal domu vladyka da kradec hoče prijdti, bděl by i ne by dal podkopati doma svojego. I vy ubo budite gotovi. Da budu čresla vaša prepojasana velikom silom, i světilnicy goreči, da kradeci ne prijdut vam.

Světilnik tělu jest oko. Ako oko tvoje čisto, vse tělo tvoje světlo bude. Ako li oko tvoje lakomo, vse tělo tvoje temno bude. Opekaj da světlo v tobě ne bude tma. Ako světlo, iže v tebe, tma jest, to tma kolika?

Věru mi, ide čas, da ni v gore sej, ni vo Jerusalimeh poklanjate se otcu. No ide čas, i nyně jest, kogda istinny poklonniky poklonet se otcu duhom i istinoju. Ibo duh bog, i duhom i istinoju dostoji klanjati se.

Kto znaje a ne priměnja učenje jest kak člověk koji plava a umira od žedže, kak lěkar koji ne lěči sebe, kak gluhy muzikant koji muziku ne slyši, kak člověk koji govori krotke rěči, no v sobě ne imaje čestnosti.

Čto jest vse? Oko i obliky, uho i zvuky, nos i vonji, jezyk i vkusi, tělo i dotyki, um i mysli. To se nazyva vse. Kto kaže: odmetavši to vse, budu opisati ino, najde se v mutnosti. A začto? Ibo ino neopisujemo.

Priroda jednog jest žrlo vsih tvari, ale ni jedna od jih. Ni něčto, ni kakost, ni kolikost, ni duh, ni duša. Ne jest imenlivo. No mi, obhodeći oko jednog, čas bliže čas dalje, želamo izraziti čto doživejemo.

Strah za tělo može byti tak veliky, da ljudi od jego ne mogut učiniti ničto dostojno divjenja i uvažanja. Ale kogda strah za tělo ustupi město strahu za dušu, togda strah za tělo izčeza, kak vosk od teplogo.

Člověk neki imaše dva syna, i prvomu rěče: idi dělaj v vinograde. On otvěšča: ne hoču; poslědi raskaja se i odide. I drugomu rěče takože. On otvěšča: da, gospodi, i ne odide. Koj od oboju sotvori volju otca?

Ni jedna razumna duša po prirodi ne jest dragocěnněja od druge. Ibo vsaku dušu sozda bog po jego podobi kak samopokretnu. Vsaka duša pokazuje svoju cěnnost črěz svobodu izbora, a sramotu podavanjem strasti.

Sovětuju da ostanete neměnlivo mirni i vozdvignete se povyše vsih dějateljnosti. Ne obmanyvajte se zamysljanjem i ne iščite istinu. Potrěbno jest samo vozdržati se i ne dozvoliti zamyslami da pojavjajut se.

Ne skvrni člověka vhodeče, no izhodeče iz jego. Vse že vhodi vo usta, vo črěvo ide i v nužnik izhodi. No, izvnutri, od serdca izhodet pomyslenja zla, ubijstva, prěljubstva, kradeži, lži. To skvrni člověka.

Pomni to nadobyčajno i čudesno svojstvo blaženogo: on vě draži dokolě nastavajut, trajajut i prěstajut; vě čuvstva dokolě nastavajut, trajajut i prěstajut; vě mysli dokolě nastavajut, trajajut i prěstajut.

Ja tvrdim muka nastava od tykanja. Jedni tvrdet vsekto tvorec vlastnite muke. Drugi, naša muka čudže dělo. Tretji, i naše i čudže. A četvrti da nastava slučajno. V vsakom slučaju, muka nastava od tykanja.

Ješua projde usnučeg člověka ovinenog v plašč, razbudi go i rěče:
O spavecu, vstaj slaviti boga!
Človek rěče:
Čto hočeš od mene? Zaisto jesm ostavil svět jego ljudami.
Ješua rěče:
Spi, onogda, prijatelju.

Kogda věrnik ujde na sbor kde imaje stotinu liceměra i jedin věrnik, on sam od sebe sědne pored věrnika. Kogda liceměr ujde na sbor kde imaje stotinu věrnika i jedin liceměr, on sam sědne pored liceměra.

Dvě sut bolesti: bolest těla i bolest uma. Někoj ljudi neboljny od těla jedno, dva, pet, petdeset, čak sto lěta. No težko na světu najdti neboljne od uma ni čas, izključno čije nečistote uma odstranene.

Čto učitelj trěba učiniti dlja učenikov, iz sočuvsta i želanja jih dobrobyt, ja učinih za vas. Okolo sut drěvesa i prazdne kolibe. Smotrite, ne odložite ili budete žaliti. To jest moje poučenje za vas.

Kto se dobrovoljno ne oddaljava od povoda strasti, nevoljno se privlěka v grěh. A povodi grěha sut vino, žene, bogatstvo, tělesno zdravje. Ne po sobě, no čto priroda prěko jih legko nagne k strastami.

Lušče neukom člověku smatrjati tělo soboju no duh. Tělo očevidno može trajati pet, deset ili sto lěta, dokolě ono nazvano myslj, svědomost ili duh, vsaky čas javja se kak jedno, a izčezava kak drugo.

Ako obliky ne vhodet v obzor, ne nastava svědomost ob viděnom. Ako obliky v obzoru, bez tykanja, ne nastava svědomost ob viděnom. No, ako obliky v obzoru, i ima tykanja, nastava pristoječa svědomost.

Umiruči, tělo odděli se od vsih prědmetov světa. Podobno, um na konečnom stupnju molitve umire, odděljeny od vsih světskyh prědstav. Ako ne umre takovom smrtju, nemožno mu prěbyvati i živěti s bogom.

Oba učenja, svět stvoreny i svět nestvoreny, ne prěhodet svět stvary, i zato oba pogrěšna. Prědpoloženje o tvorcu ili jego odsučstvu ostava v ravni světa stvary, i ne imaje ničto so bezkonečnostju.

Nogy gusa sut kratke, ale probamo li dolžiti jih gus trpi bolj. Nogy žerava sut dolge, ale probamo li kratiti jih, žerav trpi bolj. Ne trěba kratiti po prirodi dolgo, ni dolžiti po prirodi kratko.

Prědstavi si psa, gladog i umornog, čeka prěd měsnicom. I měsar jemu vrgne krovavu kost, bez měsa. Čto mniš, hoče li pes nasytiti se? Ne, pes bude umorjeny i razočarovany. Tako jest i s nasladami.

Slyšajuči da trěba oddaliti se i ostaviti svět, trěba objasniti svět. Svět jest obče ime za strasti. Kogda hočemo imenovati vse strasti vkupě, kažemo svět, a kogda razlikujemo jih, kažemo strast.

Srědstva za odstraniti gněv prěmy něktom sut: k jemu razvivati ljubov; k jemu razvivati sočuvstvo; k jemu razvivati mir; na jego ne davati pozornost; pomněti se vsekto naslědnik svojih děla jest.

Kogda um žedny ljubovi voznosi se bogu, on ne čuvstvuje sebe, ni čto-libo byvajuče. Blěskany bezkonečnym božskym světlom, bezčutny jest za vse sozdano, kak oko spram zvězdah kogda rodi se solnce.

Jego učeniki rěčehu: Ukaži nam město kde ti jesi. Moramo slěditi te.
Ješua odgovori: Kto imaje uši, nehaj slyši. V člověku světlosti světlo jest i světli cělom světu. Kogda ne světli, tma jest.

O bože, ako te oboživam iz straha od pekla, nehaj v peklu izgorěm. Ako te oboživam radi naděje v raj, ne daj mi go. No, ako te oboživam radi tebe samogo, ne zaprěči od mene svoju věčnu krasotu!

Muhamad rěče: Samotni budut prispěti prvi!
Pytahu go: Kto sut samotni?
On odgovori: Oni koji tresut se pri pomysli na boga. Pomněnje boga jim vozdvigne brěme i budut legki na denj voskresenja.

Běše jedin bogaty koji imaše veliko iměnje. I rěče: Budu upotrěbiti bogatstvo da sějem, žnem, sadim i skladam, da ničto ne nedostava mi. Tako mysliše, i te noči umre. Kto imaje uši nehaj slyši.

Najtežja izkušenja imali sut proroci, a potom jim podobny. Člověk trpi udare i nevolje prěmy sili věre. Ako věra tvrda, izkušenje bude težje, ako věra slaba i povrhna, izkušenje bude razměrno.

Pravy věrnik vidi svoje grěhe tak strašnym i težkym, kak sědeči pod velikym gorjem strahujuči da ne obruši se. A ogrezly grěšnik tak malym i neznatnym, kak muhu na nosu koju mahom ruke odpudi.

Čto že vidiš trn vo očesi brata, brvna že vo očesi tvojem ne čuješ? Kako rěčeš bratu: pusti da izojmu ti trn, so brvnom vo oku? Liceměre, izojmi prvo brvno iz oka, i togda uzriš pomoči bratu.

Čemu očiščajete vněšnje steklěnicy, vnutri že jeste polni grabjenja i lukavstva? Ne iže li sotvori vněšnje i vnutrišnje sotvoril jest? Očisti prežde vnutri steklěnicy da bude i vněšnje čisto.

Ne vozmite žene po krasoty, ibo krasota jih može propastiti. Ne vozmite žene po iměnju, ibo iměnje jih može učiniti gnusnym. No vozmite žene dobre nravu, da imajete čestne i marlive suprugy.

Vobrazite sobě v snu pticom. Vi istinno lětite v nebo. Vobrazite sobě v snu rybom. Vi istinno nyrjate v glubinu. Nikto ne može oprěděliti jesmo li my glagoljuči o tom budni ili prosto snimo.

Svět jest samo privid, voobraženje bez istinnosti. Znaj i ty jesi voobraženje. I vse čto pojmaš kogda govoriš „to ne ja“, takože voobraženje. Cěly svět jest voobraženje vnutrny voobraženja.

Ako gubitok groša, děteta, sluge ili inog smatrate nevoljom, znajte trěba byti zadovoljeny bogom danym, i dano blagodarno vrnuti. Nikako lišenje, točněje vračanje, ne trěba nam težko pasti.

Ako zrno pšenično padši na zemju ne umre, to jedino prebyvaje; ako že umre, mnogy plod sotvori. Ljubeči dušu svoju, pogubi ju, i nenavideči dušu svoju v sej světu, v život věčny sohrani ju.

Nest legko najdti bytje koj nekogda ne bylo tvoja mati ili otec. Nest legko najdti bytje nekogda ne bylo tvoj brat ili sestra. Nest legko najdti bytje nekogda ne bylo tvoj syn ili dočera.

Mudrec ne pokazyva se, zato go vsekde videt. Ne izznača se, zato jasny. Ne iztyče se, zato uspěva. Ne hvali svoje dělo, zato traja. Ne spori se, zato nikto na světu ne može sporiti s jim.

Privedoše ženu i rěčehu jemu:
Ona jata jest v preljubodějanju. Mojsej nam povele takovu kamenjem pobyvati. Ty že čto glagoljaš?
Ješua rěče:
Iže jest bez grěha, da prvy vrgne kamenj na ju.

Govorjiv člověk v sobě ne ostavja města duhu světom. Pyta li te kto něčto spasonosno za dušu, odgovori mu, a pyta li něčto bezkoristno, budi kak gluhy koji ne slyši i němy koji ne govori.

Za doseženje istiny osoblivo jest važny podvig. Ko ne sovrši podvig, ne bude dosegnuti istinu. Kako kto trudi se, tako i dosegne istinu. Zato je podvig osoblivo važny za doseženje istiny.

Ako gromadite zla děla završajete v morju muke. Ono čto člověk tvori ne izčeza v prošlosti. To nas slědi, lěpi se uz učinitelja. Člověk vrěmenom bolj koj nanosi bude čuvstvovati na sobě.

Kogda by ljudi znali, kak ja znam, poslědice davanja i děljenja s drugymi, ne by jim trunka seběčnosti obmazala um. Ni poslědny gryz ne by jedali bez děljenja, ako imaje kto prijeti dar.

Ako někogda bylo ničto, mora byti vrěme prě ničto. Dakle, ničto nekad nastalo. Može li se rěkti pripada li ono bytju ili nebytju? Čak ni slova koja izgovorih ne znam znače li čto ili ne.

Koji vršet i koji rušet božje zakone, podobni sut ljudam na lodi. Jedni kažu: Ako svrdlimo v našem dělu, vas ne tyče se! Ako jih pustet, vsi propadut, ako jih prěduprědet, vsi spasut se.

Podvižnik otišavši v lěs razsmatrja: Tvar jest minuča, draž jest minuča, čuvstvo jest minuče, tvorenja sut minuča, svědomost jest minuča. Tako on obmyslja nestalost prědmeta svezyvanja.

Učeniki pytahu jego:
Jest li obrězanje korisno ili ne?
Ješua odgovori:
Ako by bilo korisno, otec by tvoril děti uže obrězane iz matere. No, istinno obrězanje v duhu jest sovsěm korisno.

Kogda se gotoviš dělati, razmysli: Hoče li moje dělo prinesti muku meni ili drugym? Ako zaključiš da hoče, ne trěba dělati. Ako niktom ne prinosi muku, a prinosi korist, trěba dělati.

Ješče malo vrěmena světlo v vas jest. Hodite, dokolě světlo imate, da tma vas ne imaje. I hodeči vo tme ne vě, kamo ide. Dokolě světlo imate, věrujte vo světlo, da děti světla budete.

Rěče mu jedin: Ja idu so toboju, gospodi; prědže že dozvoli mi proščati se so mojima doma. Rěče že jemu Ješua: Kto vozloži ruku na ralo i zri nazad, ne jest upravjeny v carstvo božje.

Někoj žitelji raja budut viděti žiteljev pekla i pytati jih: Kak dohodiste v peklo? Tako nam boga, mi dojdehmo v raj od vaših rěči. Oni odgovoret: Mi jedno govorihmo, a drugo dělahmo.

Ako vam vaši vodži kažut: gle, carstvo jest na nebu, ptice nebesne budut prědhoditi vas. Ako vam kažut: v morju jest, ryby budut prědhoditi vas. No, carstvo jest vo vami i izvně vas.

Juda rěče: Vot, vladari sut nad nami i nami vladajut!
Isus odgovori: Vy jeste vladajuči nad jimi! I kogda osvobodite se zavisti, togda oděnete se v světlo i vojdete v svatbenu izbu.

Ne pecyte se ubo govoreči: čto jem ili čto pijem ili čim oděžam se? Věst bo otec vaš nebesny da trěbujete vse to. Iščite že prědže carstva i pravdy jego, i sija vsa priložat se vam.

Najčistěje jest zarabotanje trgovcev ktory govoreči ne lžut, oběčano ispolnet, kupujuči ne hulet, prodajuči ne hvalet, kogda dolžny platet na vrěme, a dolžnikom ne brzajut odplatu.

Mirnoumny ne smě ni bogu pomoliti se, i ne zna čto moliti. On samo čuti svojim čutjami, čekajuči milost i izvoljenje. On samo smě moliti: Neh so mnoju bude po volji tvojoj gospode.

Ovako trěba obučati se: Budemo zadovoljni vsakom oděžju, vsakim jelom, vsakim žiliščem. Ako ne imamo, ne budemo nemirni. Ako imamo, ne vežemo se, vidimo grozu, razuměmo put izhoda.

Voprosiše jego: Ilija li jesi ti? Johann glagola: něsm. Prorok li jesi? I otvěšta: ni. Kto ti jesi, čto glagoleš o tebě samom? Ja glas vopijučego v pustini: ispravite put gospodny.

Izkoristi pet uslovja dokolě te ne odvrati drugyh pet: život prědže smrti, zdravje prědže bolesti, svobodno vrěme prědže zajetosti, mladost prědže starosti i bogatstvo prědže bědy.

Ako straž ne ostražny, gladny vol pojede žetvu. Tako, neostražnom člověku čutja posedut um. Ako straž ostražny, on odgna vola. Podobno, kogda člověk motri na čutja, um se uspokoji.

Tvoriti razliku, znači tvoriti postavjenje. Medžutym, postavjenje tože razorjenje. Za cělost ne istnuje ni postavjenje ni razorjenje, no věči obračajut se jednosti i stanut jedno.

Bez oddaljenja od světa nikto ne može približiti se bogu. Oddaljenjem ne nazyvam prěseljenje tělom, no ostranenje od světskyh děla. Uměnje oddaljenja jest da um ne bavi se světom.

Istinni mirnoumny ne smuti se kogda jemu tvoret nepravdu i ničto ne govori obranjati se, no prijma klevety kak istinu. Ne stara se ljude uvěriti on oklevetany, no išče odpuščenje.

Boj se navyka vyše od neprijatelja. Krmiti navyk jest krmiti ogonj. Navika jednom nevslyšena, slědny put byva slaběja. No, ako izpolniš jej volju, slědny put napada mnogo silněje.

Rab veděvši volju gospodina i ne sotvorivši po jej, bijeny bude mnogo. A neveděvši, sotvorivši dostojno kaznji, bijeny bude malo. Vsakomu iže dano mnogo, mnogo izišče se od jego.

Učeniki rěčehu jemu: Tvoja bratja i mati stojet vně, iščut te.
Ješua rěče: Se, tvoreči volju otca mojego, toj brat moj i sestra i mati. Oni budut vojdti vo carstvo mojego otca.

Kogda člověk vstane utrom, vsi jego organy obračajut se jezyku slovami: Bogom te klnemo dnes dělaj pravo, ibo ako ty dělaš pravo i mi budemo, a ako ty grěšiš i mi budemo grěšny.

Podvižniče, ne dozovoli sobě gniti! Na gniječem i smrdečem trupu, počnut rojiti se muhe i napadati go! Lakomstvo jest gnilost, zlovolja smrad trupa, a škodlive myslji sut muhe.

Podobno jest carstvo nebesno človeku iže utrom najmi dělatelje v vinograd. Oko poldnja najmi ješče dělatelja za jednaku platu, i koncem dnja ješče. V večer, plati vsim jednako.

Učeniky pokazaše jemu zdanja crkovna i rěčehu:
Gle, kako kamenjem dobrym i sosudy ukrašena.
Ješua rěče:
Amin glagolju vam, ne ima ostati sde kamenj na kameni, iže ne razori se.

Ne prěziraj svědomje koje ti vsegda sovětuje najlučše. Ona ti prědlaga božske i angelske sověte, osvobadža od tajnyh oskvrnjenja srdca i daruje ti smělost k bogu v vrěme smrti.

Žene svečennika obrěmenjajut, rodet i dojet. No, rodženi iz jih matericah kažu: svečenniki sut najvysši sloj, oni sut syni boga, rodženi iz jego ustah, oni sut jego naslědniki.

Čuvajte čto vas može slěditi, gledite i najdite, i govorite iz togo. A kogda najdete, vse bude soglasno so vami. Ibo, glagolju vam, voistinu, živi bog jest v vami i vy v jemu.

Od Adama do Johanana krestitelja, medžu rodženim od žene ne ima boljšeg od Johanana. Ali ja kažem: Kto od vas stane dětec, bude poznati kraljevstvo i stati boljši od Johanana.

Različna gledišča ob dobrotě i spravědlivosti, čto rodi razum, umětna sut i bolezna. Podobno raku rastučem iz těla, no protivnym jego prirody. To sut iztvori lovitelja slavy.

Nebom duvajut razny větri: od iztoka, zapada, sěvera i juga, prašny i neprašny, hladny i žarky, slaby i silny. Podobno, v tělu voznikajut razna čuvstva: mila, nemila i ravna.

Čudovato jest čuvstvo věrnika! Vse jest jemu dobro. Ako mu se dogodi radost, on bogu blagodari i bude mu dobro. Ako mu se dogodi škoda i težkost, on strpi se i bude mu dobro.

Čto te prošlo ne moglo te udariti, a čto te udarilo ne moglo te projdti. Znaj, pomoč jest v trplivosti, imaje utěšenja poslě žalosti, i poslě vsake težkosti slědi oblegčenje.

Saloma: Dokolě smrt bude vladati?
Ješua: Dokolě žene radžajut.
Saloma: Dakle ja dobro učinih ne rodivši?
Ješua: Vsaku rastlinu ty jedaj, ale onu čto imaje gorkosti ne jedaj.

Sej podvig ne imaje za cělj dobytok, slavu i považanje, razvoj čestnosti i pozornosti, znanje i razuměnje. Samo rěšiteljno osvobodženje uma jest cělj podviga i jego sučnost.

Ja jesm vlastnik svojih děl, naslědnik svojih děl, nastavši od svojih děl, svezany svojim dělami, imajem děla za sudju. Vse čto dělam, dobro ili zlo, ostava mi v naslědstvo.

Čto sol za jelo, pokoj jest za vsako dělo. Da go dostigne, člověk mora mněti o sobě krotko, so omalovaženjem i boljnym samoosudom. Ako go dostignemo, učini nas synam božjim.

Ja hoču vas, podvižniki, obučiti kak ostaviti vse. Poslyšajte! Bez popolnog věděnja, bez popolnog razuměnja, bez odrěčenja i ostavjanja vsego ne možno dosegnuti konec muky.

Vnidite uzkimi vraty. Ibo prostranna vrata i široky put vvodet v pagubu, i mnogi sut vhodeči jim. Uzka vrata i tesny put vvodi v život, i malo jih jest, iže obretajut jego.

Ako sogrěši k tebe brat tvoj, zapreti jemu; i ako pokaje se, ostavi jemu. I ako sedmiči na denj sogrěši k tebe, i sedmiči na denj obrati se, glagolja: kaju se: ostavi jemu.

Ostavite škodlivo. Možno jest ostaviti škodlivo. Da ne možno, ne byh govoril: Ostavite škodlivo. Ostavjanje škodlivog vodi koristi i radosti, zato kažem: Ostavite škodlivo!

Duhovno slědovanje jest neobjasnima moč koju ljubov podstrěče v srdcu člověčjem. Ljubov božja imaje nrav ognja, i kogda nadprirodno sojde na člověka, duša izkušaje ekstazu.

Česte myslji stavajut sklonnost uma. Kto često mysli o nasladě, jego um sklonny mysljami o nasladě. Kto često mysli o osvobodženju, jego um sklonny mysljami o osvobodženju.

Ako tobě nesgoda sluči se, ne kaži: da sdělah tako, by bylo onako, no kaži: tako bog oprěděli. Ibo, čto hoče, on čini. Slova da jesm i kogda by byl otvarjajut vrata diavlu.

Koja korist slěpcu nesti světilku, dokolě drugi dobyvajut světlo? Čto koristi lampa na strěhe, ako v dome mrkneny mrak? Čto koristi znanje v ustah, bez děla soglasno s jim?

Sovršeny v ljubvi i dostigavši vrh bezstrastja ne zna razliku medžu sebe i drugogo, svojego i inočijego, věrnogo i nevěrnogo, raba i svobodnogo, čak ni mužskogo i ženskogo.

Najlučše čto rěčeh ja i proroki prědže mene jest: Ne imaje boga do boga, on jest jediny, ne imaje druga, jemu pripada vsa vlast, jemu pripada vsaka hvala i jest vsemoguči!

Gordost monaha jest gorditi se so podvigami, unižati druge, a uspěhe pripisyvati sobě ne bogu. Gordost domovitog jest voznositi se lěpotom, bogatstvom, silom i ostroumjem.

Kto imaje četyri svojstva, ne ide nazad i na pragu jest osvobodženja. To sut: sovršenje v čestnosti, strěženje na vratam čutja, uměrjenost v jedenju i oddanost svědomosti.

Rab ne može dvema gospodinom rabotati: bude jednog vozljubiti, a drugogo voznenaviditi: ili jednogo držati se, a drugom nerado činiti. Ne možete rabotati bogu i bogatstvu.

Rěčehu mu:
Dojdi dnes da molimo i postimo.
Ješua rěče:
Koj to grěh počinih ili čto skrivih? A kogda mladoženih ostavi svatbenu palatu, togda nehaj ljudi postet i molet se.

V mutnoj vodi člověk ne vidi travke, kamenje ni ryby. Podobno, člověk mutnog uma ne vidi čto dobro dlja jego, čto dobro dlja drugogo, ni može dosegnuti istinno razuměnje.

Izmedžu člověka ktory ostavi izlišek jela i ktory pojede, vyše hvalim prvogo. Na dolgi stežky to vodi umenšenju želanja, zadovoljstvu, čiščenju, prostom žitju i gybkosti.

Bog jest jedin, bezpočetny, nedosežny. V sobě sodrži vse možnosti bytja, a izključuje vsaku pomysl ob kde i kak. Nepristupny jest i nest ni v jednom byvajučem poznajemy.

Kto iskreno pokaja se i ostavi grěhov, kak nikogda ne tvorivši jih. Kto išče proščenje od boga i dalje grěhy tvoreči, podobny jest rabu igrajuči se so svojim gospodarom.

V početku běše nebytje. Ne imaše bytja ni imena, a iz jego proizteče jedno. Kogda nasta jedno, běše bez oblika. Kogda tvari dobyše od čego nastavajut, to nazva se nrav.

Ne sut razboriti izučivši izrěčenja i knigy drěvnyh mudrcah, no razlikujuči dobro od zla, koji zlo i po dušu škodlivo izběgajut, a dobro i po dušu koristno išču i čine.

Ako někoj tvrdi: ja to věrim, a tvrdženje jego doslědno istini, iz toga ne slědi: samo to istina, vse ostalo zabluda. Ibo istinu poznajut samo mudreci, vsaky dlja sebe.

Podvižniki, istnuje nerodženo, nerastuče i neuslovjeno. Ako ne by bylo nerodženog, nerastučeg i neuslovjenog, togda ne by bylo izhoda dlja rodženo, rastuče i uslovjeno.

Carstvo nebesno jest kak zrno gorčice, najmenše od vseh sěmen. Vsejano na dobro tlo, vozraste boljše od vseh zelyj. I by drěvo, i pticy nebesny vselihu se v větve jego.

Kto ne nenavidi jego otca i mati kak ja, ne može biti moj učenik. I kto ne ljubi jego otca i mati kak ja, ne može biti moj učenik. Ibo moja istinna mati daše mi život.

Rěčehu mu:
Kaži nam, kto jesi ti, da možemo věriti tobě?
Ješua odgovori:
Razsmatrjate nebo i zemju, ale ne poznate stoječeg prěd vami, i ne znate sej čas razsmotriti.

Samo živuči s něktorym spoznajemo jego čestnost, i to samo poslě dolgogo vrěmena, ne kratkogo, ako jesmo pozorni, ne nepozorni, ako jesmo proniklivi, ne neproniklivi.

Kto hoče so mnoju idti, da otvrže se sebe, i prijme krst svoj, i poslěduje mi. Kto bo hoče dušu svoju spasti, pogubi ju, a iže pogubi dušu svoju mene radi, spasi ju.

Ima asketa želajuči lěpu oděž. Želany lěpe oděži budut ostaviti oděž od staryh krpa, ostaviti lěs, odlaziti v gradov. Oděži radi, budut dělati mnoga neuměstna děla.

Ovako sebe obučajte: Ne budu vključati se v ničto čto tvori "ja", "moje" i ine obmanov, gledeči na svědomost, tělo i prědmetov, i budu osvoboditi um putom mudrosti.

Ljudi sut vlastniki svojih děla, naslědniki svojih děla, nastavajut od svojih děla, prěznačeny sut dělami, děla jim uběžišče. Děla dělet ljude na nizke i vozvyšene.

Bože, nikogda ne slyšah ryk zvěri, ni šum drěva, ni žubor vody, ni pěvanje ptica, ni vytje větra, ni greměnje groma, a da v tom ne poznah svědočstvo tvoje jednosti.

Oni prěbyvajuči v praroditeljskoj tmy smatrjajut vragami vozrodžene v duhu od světla uma i govoreče ob dělah světla, ibo jih takova slova silno žalostet i poranet.

Kogda větr věje v dobrom směru, vsaky morjak može mněti vysoko ob sobě i hvaliti se. Medžutym, pri iznenadnoj prěměni větra odkryva se izkušenost izkusnyh morjaka.

Vse čto člověk krivog razbora děla okaže se nemilo, škodlivo, boljno. Kak gorky ogurok, vse čto vpije iz zemje dodaje jego gorkosti. A začto? Zato že sěme nedobro.

Učeniki pytahu Ješuu: Želaješ li da postimo? Kako trěba moliti se? Trěba li davati milostynju? Koj jedivo jesti?
Ješua rěče: Ne lžite i ne tvorite čto nenavidite.

Dobrim ljudam se dogode težkosti i nesgode v životu. No, věrniku se ne dogodi nesgoda, ni boda trna, a da ne mu praščany grěh i vozdvigneno dostojenstvo kod boga.

Kto želaje istinny duhovni podvig trěba postarati oddaliti se od šumnogo množstva i ne bližiti se, kak by tělom i umom i srdcem bil von smučenja i ljudskogo vira.

Vsevyšny bog govori: Rabi moji! Vy mně ne možete poškoditi. Ne možete mi učiniti korist. Ako tvorite dobro, korist ide vami. Ako tvorite zlo, škoda ide samo vami.

Ako voda poměšana s cvětom, člověk ne može viděti sobstveno lice. Podobno, kogda nečiji um posědeny čutnym želanjem, on ne vidi sobstveno dobro, ni dobro drugyh.

Ako plot staše duha radi, toj jest čudo. No, ako duh staše ploti radi, toj jest čudo od čuda. Ješče, čudim se kak tako veliko bogatstvo prijde byvati v sej běde.

Rěkoše mu učeniki:
Dvadeset i četyri proroka govorihu v Izraelju i vsi govorihu o tobě.
Ješua odgovori:
Vy neprigledaste živogo medžu vami i govoriste ob mrtvyh.

Saloma zapyta:
Kogda to čto pytamo te bude nam znano?
Ješua rěče:
Kogda raztoptate odědži styda, i kogda dva stanut jedno, a mužsko i žensko ni mužsko ni žensko.

Vsak pijaj od vody seja vžedaje opet. A iže pije od vody ja dam jemu, ne vžeda vo věki: no voda, iže ja dam jemu, bude v jemu istočnik vody tekuče v život věčny.

Iz dva dobra razloga ja prěbyvam v lěsu, na pustom městu, v osami. Koja dva? Vslěd prijetnog prěbyvanja sde i segda, i iz sočuvstvovanja dlja buduča pokoljenja.

Put možny obhvatiti slovom ne jest věčny put. Ime možno imenovati ne jest trajno ime. Neimenovano jest početok neba i zemje. Imenovano jest mati vsih prědmetov.

Čto jest brěme? Pet gromada podležnyh gorěnju: tělo, draži, čuvstva, myslji i svědomost. A kto nositelj brěmena? Osoba ta i ta, člověk toj imena iz toj plemena.

Vnemlite sebe od liceměra, hodečih vo odeždah i ljubečih prědževozležanja na večerah, prědsědanja na sborah, cělovanja na ulicah, i zvati se od ljudi: učitelju!

Izprva mnih že molitva jest govor. Ale naučih že molitva nest samo molčanje, no slyšanje. Moliti znači otišiti, zamirati i čekati, dokolě moleči ne uslyši boga.

Boga molite so tvrdom věroju da vaša molitva bude uslyšana. Znajte, vozvyšeni bog ne prijma molitvy od člověka čije srdce nedbalo i drugym prědmetami posedeno.

Mudrec ne opeka znati začto živi. Ne opeka znati začto mre. On ne zna čto prě, čto poslě. Slědujuči prirodny tok stava něčto, i prosto čeka dalje prěobraženje.

Ako vas klnut, unižajut i zlostavjajut, ne trěba čuti gněv, gorkost i odčaj. Ako vas slavet, považajut i obožajut, ne trěba čuti ljubost, radost i voznesenost.

Sjedinjenjem i trenjem dva drěva nastane gorečnja, a jih razdělom prěstaje. Podobno, od čutnog odtiska čuvstva nastanut, a prěstankom čutnog odtiska prěstajut.

Ja jesm světlost nad vsim. Ja jesm vse. Iz mene vse potěkalo, i mně vse vrača se. Razščepite drěvo, i ja jesm tu. Vozdvignite kamenj, i tam mene budete najdti.

Věrnik podobi hiži iz vně zapuščenoj, no kogda ujdeš najdeš ju čistu i rednu. Grěšnik podobi grobu iz vně krasnom da udivi člověka, no vnutrny polnom gnilosti.

Člověk govori: moje iměnje, moj dobytok! Čto vyše pripada tobě: čto pojedeš i svariš, čto nosiš i prětvoriš v utirak ili čto daruješ i pripraviš za drugy svět?

Znany jesm pod imenem Nagasena. I ako roditelji dadut takova imena kak Nagasena, Surasena ili Virasena, to jest samo prigodna oznaka, ibo ne obstaja nikaky ja.

Budi krnjy i budeš cěly. Budi krivy i budeš pravy. Budi prazdny i budeš polny. Budi stary i budeš novy. Imaj malo i dobudeš. Ale imaj mnogo i budeš odvračeny.

Ako někto pusti se strastami i čini zla děla, za jego kažemo že ide vniz vodu. A ako ne pusti se strastami i ne čini zla děla, za jego kažemo ide vgoru vody.

Vam jest dano razuměti tajny carstva božja, onem že vnešnim ne dano jest. Zato v pritčah glagolju im, ibo videči ne videt, i slyšeči ne slyšet, ni razumějut.

Ako voda pokryta rastlinami, člověk ne može viděti sobstveno lice. Ako um posědeny lěnivostju i otupělostju, člověk ne vidi sobstveno dobro, ni dobro drugyh.

Ne dělam, ljudi se sami prěobražajut. Volim mirovanje, ljudi sami idut pravo. Ničto ne opekam, ljudi sut sami uspěšny. Nemam želanja, ljudi sut sami prosty.

Kto věruje v boga i drugy svět, da pogosti gosta. Ko věruje v boga i drugy svět, da považi susěda. Ko věruje v boga i drugy svět, da govori dobro ili molči.

Bog me posla da vam pokažem put zakona kojim se budete osvoboditi mnogyh nositelja vlasti. I nijedin smrtny ne bude vami vladati, samo višnji koji me posla.

Kto ne nenavidi jego otca i materu, ne može byti mojim učenikom. I kto ne nenavidi jego brati i sestri, i ne vozme na sebe križ kako ja, nest mene dostojny.

Carstvo otca podobno jest člověku htěvšem ubiti močnika. On doma tegaše meč i suvaše go v stěnu, da odkrye jego ruka li dostatočno silna. Potom ubi močnika.

Ovo sut zdrava slova iz věčnogo i živogo žrla. Ko jih slyši i pověrja, i ohrani jih pouku, ne bude poddany smrti, no bude uživati v věčnom i slavnom životu.

Nemožno jest člověku iznenada stati dobrym i mudrym, no jedino neodstupnym staranjem, činjenjem, kušanjem, vrěmenom, podvigom i gonitvom za dělanjem dobra.

Ja nesm svečennik, knez, zemjedělec, ni něčto drugo. Jasno uzrěh kak se ljudi v světu radžajut; segda světom hodim kak mudrec, bez iměnja, bez ničto moje.

Poněkogda člověk izgovori dobro slovo, činivši se beznačajnym, a poluči milost božju. Poněkogda člověk izgovori zlo slovo, bez pozornosti, a poluči peklo.

Drugi slěpo slědet sobstvena gledišča, trajajut v jim i težko jih ostavjajut. Mi ne budemo slěpo slěditi gledišča i trajati v jim, no jih legko ostavjati.

Prijdite vsi trudeči i obrěmenny, i ja upokoju vy. Vozmite igo moje i naučite se od mene, ibo krotky jesm i smiren srdcem, i obraščete pokoj dušam vašim.

Tri sut čuvstva: milo, nemilo i ravno. Kod milyh trěba ostaviti sklonnost k pohotě, kod nemilyh sklonnost k odbivanju, kod ravnyh sklonnost k nevěděnju.

Vse pobědih, vse prozrěh, ničim čto byva nesm obmazany. Vse ostavih, skončenjem žedže se osvobodih, sam se vozdvignuh do věděnja. Na kogo da se vgledam?

Kto jest skromny bog go vozvysi. On sobě izdava se malenjky a ljudam veliky. Kto jest nadmeny bog go ponizi. On sobě izdava se veliky a ljudam ničtovny.

Um u meditaciji jest kak posuda polna mutne vody. Čto dolžeje odpočiva, vyše nečistoty pada na dno, umožnjajuči da prirodna čistota vody iznova blěskne.

Žitje jest ograničeno, znanje ne. Ako ograničeno koristiš za dosegnuti neograničeno, ty v nevolji. Ješče gorše ako to pojmaš, i daljše siliš se znanju.

Ja postim ale i mastim, spim ale i bdim, jedam meso, oženjeny jesm. Pa kto ustupi od takogo puta života - koj jest moj put - ne pripada mojem družstvu.

Moleči se ne lišno glagolite, kak jezyčniky: mnet bo vo mnogoglagolanju svojem uslyšani budut. Věst bo otec vaš, čto trěbujete, prědže prošenja vašego.

Mudry trěba izběgati razvrat kak izběgaje pasti v jamu polnu žarkogo vuglja. Ako ne može poddržati celibat, prinajmenje ne trěba hoditi inočijej ženi.

Mirjam pozdravi bratju i rěče: Kde budete staviti to čto pytate syna?
Ješua jej rěče: Sestro, nikto ne može pytati o tomu ako to ne imaje kde staviti.

Mnogi prě vas prětvarjaše grobov božjih poslanika i drugyh ljudi v města poklonstva. Ne prětvarjajte grobov v města poklonstva! Ja vam to zabranjujem!

Prirodno jest vnutrišne, a člověčje vněšnje. Prirodno konji i voli imajut četyri nogy. Stavjanje jarma konju ili vezala v usta vola, to člověčje dělo.

Ješua dojde v Levijevu rabotilnicu, vozme sedmdeset i dvě cvěti i metnu jih v grn. Iztegnu sovsěm bělu i rěče: Tako jest syn člověčji došel farbovati.

Rěčehu mu:
Sěme Abrahama jesmo, i niktomu rabotahmo nikogda. Kako ty kažeš, da svobodni budete?
Оdpověda im Ješua:
Vsak tvoreči grěh rab jest grěha.

Rodženje jest muka, bolest jest muka, starost jest muka, vezanost za neljubjeno jest muka, razděl od ljubjenogo jest muka, ne dobyti želano muka jest.

Ne budem vezany na sej svět i moja svědomost ne bude zavisna od sej světa. Ne budem vezany na ini svět i moja svědomost ne bude zavisna od inog světa.

Tvoreči děla podviga i bližeči se věděnju, um malo čuje slaby i nerazumny děl duše. Ibo věděnje go vozdvigaje na vysotu i odčudžaje od vsego v světu.

Samotnost jest lušča od zlog družstva, a dobry drug lušči od samotnosti. Govor ob dobru koristněji jest od molka, a molk koristněji od govora ob zlu.

Kogda voda kipi i vri, člověk v jej ne može zrěti svoje lice. Podobno, kogda um poplavjeny zlovoljom, člověk ne zri sobstveno dobro, ni dobro drugyh.

Kto mnogo lže, lěpota go ostavja. Kto spori se so ljudami, jego ljudskost pada na zemju. Kto mnogo opekaje, razboli se. Kto loše postupa, kazni sebe.

Ješua uzri da bogati davajut dary, i vdova stavja dva groša. I rěče: Ta žena daše vyše od vsih! Vsi dahu od svojego obilja, a ona čto imaše za život.

Puščeny na miru, ljudi ne obmazyvajut svoju nrav i ne odmetajut čestnost. Ako ne obmažut nrav i ne odmetnut čestnost, ima li potrěbe za upravjanjem?

Sotvorite plody dostojny pokajanja i ne glagolajte v sebe: otca imamo Abrahama. Glagolju bo vam, može bog od kamenja sego vozdvignuti čada Abrahamu.

Da znate čto ja znam, malo byste se smějali, a vyše plakali. I ne byste imali vrěmena sladiti se ženami, no byste iskali děla da budete nagradženy.

Ja prihodim iz jego čto jest cěly. Dane sut mně věči mogo otca. I glagolju, kto jest cěly, bude izpolneny světlom, no kto poděleny, bude polny tmě.

Slyšaste kak rěčeno drěvnym: Ne tvori prěljube. Ja iže glagolju vam, da vsaky koji uzrě ženu želajuči ju, uže ljubodějstvova s jej v srdcu svojem.

Bogaty vysoka roda, ale bez vozpitane duše i čestnosti, ne drugo do ubogy. A slučajny bědny ili rab jest blaženy, ako imaje vozpitanje i čestnost.

Čudno kak dělate za sej svět, a prijmate snabděvanje v jem bez děla. I kak ne dělate za nastupny svět, a prijmate snabděvanje v jem jedino dělami.

Gle, maly ogonj veliky lěs sožže! Jezyk jest ogonj, svět nepravdy vo udeh naših. Oskvrnja vse tělo, zapaleny od pekla, paleči vrěme našego žitja.

Stary člověk bez kolěbanja bude pytati dětence od sedm dni ob městu života, i on bude živěti. Ibo mnogi prvi budut poslědnji, i oni stanut jedno.

Ako tvoj dom poplavjeny ili spaljeny ili mu grozi kaka druga nevolja, nehaj to odnosi se samo na dom. Ako je poplava, nehaj ne poplavi i tvoj um.

Jedno ne daleko od nikto, ješče daleko od vsih. Ono jest prisučno samo za prijmajuče i gotove priljubiti se i čuti go srodstvom vnutrišnje silě.

Hodi prěd gospodom v prostosti, a ne lukavstvu uma. Prostost donosi věru, a lukava i složena razmysljenja gordost, a gordost ostavjanje od boga.

Kogda člověk prohodi prěobraženje, može li znati da ne bude prěobraženy? A kogda ne prohodi prěobraženje, može li znati uže ne jest prěobraženy?

Pet jest govora: v pravom ili krivom času, istinny ili lžny, mekky ili gruby, pomagajuči ili škodlivi, od srdca polnog ljubovi ili od vragosti.

Člověk ne byva pravy věrnik dokolě mu srdce ne bude soglasno s jezykom, děla soglasna so slovami, a jego susěd ne bude bezopasny od zlobě jego.

Matej spraša: Dokolě ja gledim i dokolě govorim, kto odkryva i slyši?
Isus odgovori: Kto govori jednako i slyši, a kto gledi jednako i odkryva.

Svobodnym ljudam ne uvažaj svobodne slučajno, no svobodne podoboju života. Ne trěba svobodnym nazyvati zle ili razvratne, ibo rabi strasti sut.

Hočuči žiti dobrodějno i bogoljubno, nehaj odrěkut se samoljubja i vsake puste i ložne slavě, i nehaj trudet se oko izpravjanja života i srdca.

Ako nazyvate se Indijec ili musliman ili hristijanin ili Evropejec ili kaky-libo, vy jeste nasilni. Ibo odděljajete sebe od ostatka člověčstva.

Jedin učenik reče mu: Pozvoli mi prědže idti i pogrebsti otca mojego. Ješua že rěče jemu: Pojdi so mnoju i ostavi mrtvyh pogrebsti svoje mrtve.

Budite dobri i poslušni prěmy roditeljam, pa vaši děti budut dobri i poslušni. Vozdržajte se od inočijih žena, pa ini budut vozdržani od vaših.

Znanje jest skarbnica, a pytanje jej ključ. Zato pytajte, jer time koriste se četyri osobe: kto pyta, kto odgovara, kto slyša i kto ljubi jih.

Ne odgovoriti na gněv gněvnym slovami znači poběditi težky boj. Tako dělaš za dobrobyt sebe i drugog, a neznajuči darmu budu mysliti ty durak.

Odstupajuči, mudrec vsegda sprědu. Prěbyvajuči von, vsegda jest prisučny. Ne izpolnjajut li se vsi jego cělji ibo ne sili se nikakym cěljami?

Vozljubi gospoda boga tvojego vsem srdcem tvojim, i vseju dušeju tvojeju i vseju myslju tvojeju. I vozljubi iskrennago tvojego kako sam sebe.

Ne sudite, da ne sudimy budete. Ibo, kakym sudom sudite, sudet vam. I v koju měru měrite, vozměriti se vam. I bude priložiti se vam slyšečim.

Vsaky rod zvěrov i i ptic kroti se i ukroti rodom ljudskym, a jezyk nikto od ljudi ne može ukrotiti. Neudržano zlo, polno jada smrtonosnogo.

Ljubov jest vozvyšeno razpoloženje duše, koje vsem obstajajučem prědpostavja poznanje boga. Nemožno dobyti tu ljubov vezanom za nečto zemno.

Lučše tobě da bog, tvojim posrědstvom, obrati jednogo člověka na pravy put, no da bude tvoja vsa solncem blěskana zemja od iztoka do zapada.

Člověk ne može dosegnuti prirodu bogoljubja dokolě ne vidi da čto go stignulo ne moglo go mimoidti, a čto go mimoišlo ne moglo go stignuti.

Sej svět, jednaky za vse, ne stvoriše ni bog ni člověk, no vsegda běše, jest i bude věčno živy ogonj, koj se s měroju pali i s měroju gasi.

Kogda vidite svoj izgled radujete se. No, kogda vidite vaš obraz koji stavaše prědže vas, koji ne umira ni pojavja se, kak budete to nesti?

Carstvo jest podobno člověku imavšem blago skryto v nivi, ne znavši. On ostavi nivu synu. Syn proda nivu, a kupec poče orati i najde blago.

Molite se noču, kak dobry ljudi prě vas živěči. Nočna molitva približaje bogu, prěduprědžaje grěšenje, čisti grěhe i čuva tělo od bolesti.

Kto vidi v srdcu vragost k drugom člověku za kaku grěšku, popolno jest stranny ljubvi k bogu. Jer ljubov k bogu ne trpi vragost k člověku.

Rěčehu Iudee k jemu: petdeset lět ne imaš, i Abrahama li jesi viděl? Rěče jim Ješua: istina glagolju vam: prědže než Abraham byl, ja jesm.

Kto imaje pravo razuměnje ne imaje nedoumja ni sumněnja da kogda něčto nastava, samo muka nastava a kogda něčto izčeza, samo muka izčeza.

Čuvajte se bluda ibo odstranja lěpotu i světlo věre od lica, prěkyda nafaku, izzyva srdost milostivog i vodi k večitom stradanju v peklu.

Viděhu go kak izhodi iz doma razvratnice i někoj rěče:
O Ješua, čta dělaš so tom ženom?
On odgovori:
Ne trěbujut zdravy vrača, no boljny.

Trěba razsmatrjati prědmet tako da svědomost iz vně ne bude odmetana ni privlěkana, a iz vnutri ne bude kolěbana sklonnostju ni strahom.

Često byva člověku jednom polovinom pojdti za gospodom, a drugom ostati v světu. A srdce se jego ne razděli od světa, no v sobě razděli.

Ne mysli legko o zlu: ne bude me sovladnuti. Posuda se napolni vodoju kapja po kapju. Podobno, nerazumny se napolni zlom kapja po kapju.

Ljubimo tišinu da svět umre v našim srdcam. Vsegda pomnimo se smrti, v myslji bližimo se bogu, i ljubosti světa budut dobyti naš prězir.

Kogda pomysli: da mi dojde hvala, da mi dojde bogatstvo, da poslě smrti idem na nebo, mudrec trěba byti ostražny nad svojej čestnostju.

Ako primětiš v svojego děteta ono čto nenavidiš, učini pokajanje bogu i išči odpust, ibo to jest děl tvoje nravy i tvoj grěh od prědže.

Kto najde v sobě nebesku skarbnicu duha može držati vse zapovědi i tvoriti vse čestnosti bez grěšky, ibo togda vse stava pravo i legko.

Boljšest ljudi želaje da se neprijetno smenša, a prijetno uveliča. No, i ako to želajut, neprijetno se uveličaje, a prijetno smenšaje.

Člověk podnurjany v vodu ne može vdohnuti vozduh. Podobno, člověk čije mysli podnurjane v sej svět ne može vpiti čuvstvo novogo světa.

Vse tvorenja minuča, vse tvorenja stradajuča, vsa javjenja ne ja. Mudrec to viděvši, odvrati se od stradanja. To put pročiščenja jest.

Često prijehah sobě čuvstvujuči kak izstupam iz těla. Odvojeny od drugyh prědmetov, v samoti sebe, videh lěpotu koja jest veličstvena.

Podobno jest carstvo nebesno blagu skryvenu na nivi, že našavši člověk skry, i od radosti otide prodavši vse že iměše, i kupi nivu tu.

Prijmati vse jednako, bez prědpolaganja, bez sklonnosti, jest neograničenost. Ako vse gledimo jednako, togda čto kratko, a čto dolgo?

So slědujuča tri svojstva člověk dosega ščestje na oba světa: trpěnjem v nevolji, zadovoljstvom božjeju voljeju i molitvoju v obilju.

Kak mogu znati že ljubov prěmy žitju ne jest obman? Kak mogu znati že prěstrašeny od smrti ne podobi izgubjenom dětetu na putu doma?

Ako vsi na světu znajut že krasota jest krasota, togda uže byva skarednost. Ako vsi znajut že dobro jest dobro, togda uže byva zlo.

Konečny povratok počelu jest ispolnenje krajnjeg želanja věrnika. On odkryva svoje izplnjenje v věčnokretnom mirovanju oko želanog.

Išči i ne prěstaj iskati dokolě ne najdeš. Naševši, budeš obezpokojiti se. Bezpokojny, udiviš se. I togda budeš vladajuči nad vsim.

Ne ubojte se od ubivajučih telo i potom ne mogučih liše čto sotvoriti. No ubojte se imajučego vlast i dušu i telo pogubiti v peklu.

Čto na uši slyšite, propovědajte na strěhah! Ibo nikto ne zažiga světilku da stavi pod posudu, no na svěčnik, da světli vsimi doma.

Budite prosty kako golubica, ibo ničto ne prostěje od jej. Možete vzeti mlade poniže jej i ubiti jih, i ona vrne se sněti druge tu.

Razumny stara se den i noč da čini čto vyše dobra, ibo v srdcu mu jest strah da tvorec i gospodar jego može jemu ne ukazati milost.

Na ovom světu ljudami ne dano večše dobro od tvrde věrě i dobrogo zdravja. Molite boga da vam podari tvrdu věru i zdravje v životu.

Ptica čija noga svezana za tlo ne može poletěti, i ako sili se. Tako, duh neosvobodženy od zemnyh strasti ostava pribjeny za zemju.

Ne znam ničto drugo toliko polno radostju kak ovladneny i često koriščeny um. Ovladneny i često koriščeny um prěpoln jest radosti.

Četyri srědstva vodet rastu mudrosti. Družba s čestnym ljudami, slyšanje o darmě, razsmotrenje prědmetov i dělanje soglasno darmě.

Ne dajte da obmanut vas govoreči: smotri tu ili smotri tam! Ibo, syn člověčji vo vas jest. Slědite go! Kto išče, bude najdti jego.

Pronikavši v zakon sovršeny svobody, i prebyvajuči, sej ne slyšatelj zabytlivy, no tvorec děla, iže blaženy v dělanju svojem bude.

Težko posědniku na světu! Ibo on bude umreti i ostaviti svět i vse v jem. On položi naděju v svět, i by obmaneny i odojme se jemu.

Um jest prědteča vsih tvari, um jih tvori i jim upravja. Kto so dobrym naumom govori i děla, slědi go radost kak nerazlučna těnj.

Grěšny priznavši grěhy i nadějuči se proščenju od vozvyšenogo boga bliži jest milosti no nabožny izgubivši naděju v božju milost.

Kto na rukě ne imaje ranu, može nositi otrov na dlanju. Otrov ne prodre kde ne imaje rane. Podobno, ne prijma zlo koj go ne čini.

Kogda někto od vas razgněva se, ako stoji, neh sědne. Ako go projde gněv, dobro, ako ne, neh malo leži i zatvori oči da smiri se.

Dobro dělo jest čto srdcu donosi mir i pokoj. Grěh jest čto obezpokoji dušu i kolěba se v prsah, ačekoli ljudi različno govorili.

Nikto iskušany da glagola: od boga iskušany jesm. Bog bo nest iskusitelj zlym, no vsako jest od svojej pohoti vlečeny i obmaneny.

Vsi podvigy pomažu umu v dobyvanju božske ljubvi, no najvyše čista molitva. Um molitvoju voznošeny k bogu byva von vsih prědmeta.

Ja budu dati vam čto ni jedno oko vidělo, ni jedno uho slyšalo, ni jedna ruka tknula, i čto ne jest vozniknulo v srdcu člověčjem.

Ako odpuščajete člověkom sogrěšenja, otpusti i vam otec nebesny. Ako li ne odpuščajete člověkom sogrěšenja, ni otec otpusti vam.

Kogda ljudi videt silnika tvoriti nasilje i ne sjedinet se unemožniti jego, bezsumno bog jih bude kazniti nasiljem togo silnika.

Opis ne jest opisano. Ja mogu opisati goru, no opis nest gora. Ako uloviš se v opis, kak večinstvo ljudi, nikogda ne uzrěš goru.

Kto segda i kogda ja umrem, ostane rěšeny v sobě i v istiny, to jest moj najdoslědnějši slědovatelj v prěslědovanju sovršenosti.

Prosite i da se vam, iščite i najdete, stukajte i otvori se vam. Vsaky bo proseči prijma, i iščuči najde, i tolkučem otvarja se.

Tvoji prijatelji sut zapravdu tvoji neprijatelji, dokolě te vežut za sebe i dokolě se baviš jimi, odvlěkajuči te od prisučnosti.

Početok světa jest nedostupna stvar oko koje ne trěba trěskati glavu, ibo bude nanesti ludost i nevolju vsektom kto tem zavzety.

Od izbytka bo srdca usta glagolju. Blagy človek od blagago sokrovišča iznosi blago; i zly človek od zlago sokrovišča iznosi zlo.

Četyri sut světla: světlo měseca, světlo solnca, světlo ognja i světlo mudrosti. Od ta četyri, najlučšeje jest světlo mudrosti.

Ako prineseš dar tvoj k oltaru i tu pomněš, kak brat ima nečto na te, šed prežde smiri se s bratom tvojim, i togda prinesi dar.

Kto žela ljubiti boga povyše vsego trěba se starati o čistotě duše. Čistota duše dobyva se sovladnenjem i izkorenenjem strasti.

Najblizši mi bude na budučem světu lěpo obhodeči i dobro odnoseči prěmy ljudam, a najdaljši loše obhodeči i zlo tvoreči drugym.

Carstvo otca podobno jest ženi koja vozme malo kvasa, stavi go v těsto, i zaměsi velike bohanke hlěba. Kto ima uši nehaj slyši.

Věra čista i neoskvrnjena prěd bogom i otcem jest posěčati siroty i vdovy v skrběh jih, i neoskvrnjena sebe ohraniti od světa.

Čak ako by razbojniki počeli so piloju da sěkut vam členov, kto by v sobě stvoril um polny nenavisti ne by slědil moje učenje.

Angeli i proroki budut dojdti k vami i dati vam vaše. Vi jimi dajte čto imate i razmyslite se: Kogda budut dojdti vzeti jihno?

Kto vsim srdcem želaje činiti čto božja volja jest, jego bog nikogda ne bude ostaviti, no bude go vsegda voditi svojim putami.

Tělo jest boljno i slabo brěme. Nest ni čas popolno zdravo. Ovako sebe obučavaj: Ako moje tělo boljno, moj um bude bez bolja.

Nehaj nikto od vas ne želaje sobě smrt. Kto dobroděj, može učiniti ješče dobryh děla, a kto grěšnik, može se povratiti dobru.

Osoba sovladnena gněvom može se kupati, namazyvati zapahnym olejami, strigti vlas i oděvati čistu oděž, no ona bude nekrasna.

Kto ljubi boga, bezsumno ljubi i bližnje. On ne može skladovati groše no bogoljubno jimi raspolaže, davajuči vsektom molečem.

Odpust grěha je tu za člověka čije oči čekaju otca i čija myslj jest obračena na život i čiji um ne bludi od znanja o životu.

Prěljuboděje i prěljubodějcy, ne věste li da ljubiti svět sej vražda bogu jest. Iže bo hoče drug byti světu, vrag božji byva.

Člověku nest dozvoleno dobyvati iměnje nečestnym srědstvom, i ne bude mu prijeno od boga ako by go daroval v koristne cělji.

Poznate li sebe, budete poznany i pojmite da jeste děti živogo otca. No, ako sebe ne poznate, živete v bědi i vy jeste běda.

Podvižniki, ja jem jednom dnevno. Tvoreči tak, slobodny jesm od bolesti i bolji, uživam v zdravju i sili i dobro odčuvam se.

Kako boljny gledi jedivo i ne uživa v jemu vslěd bolesti, tako ljubitelj světa ne uživa v molitvi i ne odkryva jej sladkost.

Vsekto može sozdati dom od drěva i cegly, ale to ne naš pravy dom, samo vrěmenno naš. Naš pravy dom jest naš vnutrišnji mir.

Kogda dobrodějni člověk posmotri vlastniti um, osvobodženy lakomstva, nenavisti i nevěděnja, javja se največši duhovny mir.

Zla děla ne otkryvajut se směsta, kak ni svěže mlěko ne kysne iznenada. Poput tlějučeg ognja, ona pomalo razorjajut krivca.

Vnemlite že sebe, da ne otežajut srdca vaša objadenjem i pijanstvom i pečaljmi žitejskimi, i najde na vy iznenada denj toj.

Judeji rěčehu jemu: Koje znamenje javjaš nam, da sej tvoriš.
Ješua odgovori: Razorite crkov ta, i za tri dni vozdvignu ju.

Ne budite kak sito iz kogo dobro brašno izhodi, a ostava prosěvanje. Vy ustami krasnoslovite, a zloba vam ostava v srdcami.

Ljubov ne jest odzyv. Ako te ljubim zato čto ty ljubiš mene, to prosto trgovanje, prědmet kupjeny na pijaci; to ne ljubov.

Obrazujte se koliko hočete no, tako mi boga, ne budete imati koristi od nagromadanog znanja dokolě go v dělo ne priměnite.

Kogda slyšiš susěde o tobě lěpo govoriti znači že jesi dobry, a kogda jih slyšiš o tobě loše govoriti znači ne jesi dobry.

Pytaše go učeniki:
Kogda mrtvi odpočnut? Kogda novy svět dojde?
Ješua odgovori:
Ono čto iščete došlo je ale vy to ne věte.

Bolja bude radost na nebesi o jednom grěšnom kajučem se, neželi o devetdeset i devet pravednyh, iže ne trěbujut pokajanja.

Kogda zabludiš v tmu, dopusti mudrom gospodaru da te vozme za ruku. To jest lučše od světla i bezopasněje od znanogo puta.

Najvyša dobrota i velikodušnost jest: obhoditi kto tebe ne obhodi, dati kto tebe odvrgnu i prostiti kto ti nepravdu čini.

Kto huli otca, bude praščany. I kto huli syna, bude praščany. No, kto huli duh, ne bude praščany, ni na zemji ni na nebu.

Najvažnějši čas vsegda jest segda, najvažnějša osoba vsegda jest ona poprěk tebe, a najnužnějše dělo vsegda jest ljubov.

Dolžina života neizvěstna i neznana. Život jest težky i kratky, obrěmeneny mukom. Ne imaje puta rodženomu izběgti smrt.

Razumny so soboju vodi čislo i děla za život poslě smrti, a slabec se podava strastami i naděje da bog želanja izpolni.

Ne dajte psom sveto, da ne odvlěkut go na smetlišče. Ne metajte biserje prěd svinje, da ne toptajut jih nogami svojimi.

Vy ne poznaste jego, ja že věm jego. Ako rěku, da ne věm jego, budu podobny vam lžec. No, věm jego i slovo jego držaju.

Ljubov za svět i za carstvo božje ne mogu ostati v samom srdcu, podobno kak voda i ogonj ne mogu ostati v samoj posudi.

Budite zadovoljeny negodnym v světu i blagom v věri, kako ljudi světa sut zadovoljeni negodnym v věri i blagom v světu.

Tri sut svojstva uslovjenogo. Jego nastanje očevidno, jego izčeznenje očevidno i jego měna dokolě traja jest očevidna.

Težko bogaty vnide v carstvo nebesno. Legše jest konopu skroz igline uši projdti, neželi bogatu vniti v carstvo božje.

Ni na nebu, ni vsrěd morja, ni vnutri gorskog razščepa, ne imaje takovog města kde možno izběgati poslědicama zloděla.

Vodženy žednostju tvorimo zlo. Vodženy gněvom tvorimo zlo. Vodženy nevědoju tvorimo zlo. Vodženji strahom tvorimo zlo.

Ty imaješ dolžnosti prěmy bogu, prěmy sobě i prěmy rodině, i zato izpolnjaj svoje dolžnosti prěmy vsakom od spomněnyh.

Ako někto prěd toboju počne osudživati brata, spusti lice. Čim to učiniš, pokazyvaš pozornost i prěd bogom i prěd jim.

Duša otpada od jednosti i ne jest jedno, kogda prijma spoznaju nečego. Jer spoznaja jest izraz, a izraz jest množstvo.

Dobro tvoriti dobro tvorečim tobě ne jest čestnost. To vračanje uslugy. Dobro tvoriti zlo tvorečim tobě čestnost jest.

V raju imaje čto nijedno oko ne vidělo, nijedno uho ne slušalo, i nijedno srdce ne imaje o tomu ni najmenje pojmanje.

Ne mni že samo nabyvanje zlata i srěbra jest lakomstvo. Lakomstvo jest vsako nabyvanje za koje privezana tvoja volja.

Podobno jest carstvo otca člověku kupcu, koj najde mnogocěnny biser. On beše mudry, prodade vse že iměše i kupi jego.

Sladkost sej světa jest gorkost slědujučeg. I lěpa oděž jest naprazdnost srdca. I polnota brjuha jest obilje strasti.

Kako vsaka kapja vody v okeanu imaje samo jedin vkus, vkus soli, tako ovo učenje imaje samo jedin vkus, vkus svobody.

Kogda prijehah, odkryh put i naučih jih putovanju, jih, izbrane i samotne, ktory znajut otca i imajut věry v istinu.

Jedaj, pij i oblači čto hočeš, dokolě te ne zavedut v grěh dva svojstva: neuměrno jedanje i pitje i gordo oblačenje.

Ne pecyte se čto jesti ili pyti. Vozzrite ptice nebesne, ne sejut, ne žnut, ni sobirajut, a otec nebesny nasyti jih.

Vozvyšeni bog govori: dokolě dva prijatelja ne ostavjajut jedin drugoga, ja jesm tretji, a ako ostavet, idem od jih.

Da bude vsek člověk skory uslyšati i neskory glagolati, neskory vo gněv. Gněv bo člověka pravdy božja ne sodělovaje.

Ako te kto urazi ili ponizi, čuvaj se gněvne pomysli, da te gorkost ne razděli od ljubvi, i vrgne v oblast mrazosti.

Dokolě slěpy i videči sut v tmi, oni ne različajut se. No, kogda dojde světlo, videči go uzri, a slěpy ostane v tmi.

Ko može naći dobru suprugu, nek se ženi. Supružništvo štiti od bluda. Ko ne može, neka posti. Post čuva od grijeha.

Budite iskreny! Iskrenost vodi dobru, a dobro voistinu vodi v raj. Čuvajte se lži! Lož vodi v grěh, a grěh v peklo.

Glagolja jemu Toma: Ne věmo kamo ideš; i kako možemo put vědeti?
Glagolja jemu Ješua: Ja jesm put i istina i život.

Na Mojseove sědališči sědoše knižniki i liceměri. Vsa ubo, čto rěkut, držite i tvorite; po dělom že jih ne tvorite.

Ja, prijatelju, prěko te struje prěplyvah ne stajuči i ne brzajuči. Kogda stajah, tonuh, kogda brzah vpadah v vir.

Ne zaměni vlastniti cělj za inočiji, ne važno kak vozvyšeni. Kogda svoj cělj pojmeš pravilno, dělaj svoje zadanje.

Kto čuvstvuje ne jest pravo pytanje. Ja ne kažem toj i toj čuvstvuje. Pitanje jest iz kog uslovja čuvstvo nastava?

Vsaky sebe maže zlym dělami koje tvori. Vsaky sebe očiščaje udržanjem od zla. Čistota i nečistota prihodet od nas.

Uže bo i sěkira pri koreni drěva leži: vsako ubo drěvo, ne tvoreči ploda dobra, posěkaje se i vo ogonj vmetaje se.

Iže ljubi otca ili mater više mene, nest mene dostojny. I iže ljubi syna ili dočere više mene, nest mene dostojny.

Vy jeste sol zemje. Ako jediva sut neslana, mogut osoliti se. No, ako sol stane neslana, ne može osoliti se ničim.

Ja na sej rodih se i na sej dojdoh v svět, da svědoču istinu. I vsak, iže jest od istiny, poslušaje glasa mojego.

Prěma ženami sut velikodušny i staranny blagorodny ljudi, a ponižajut i zlostavjajut jih ljudi zly i nizke nravy.

Obuzdany jesm bez straha, ne strahom. Ne uživam v nasladami zato čto v mně ne imaje žedže, zato čto ju izkorenih.

Ima četyri vezannosti: za naslade, gledišča, věrozakon i sebe. Vse četyri vezannosti imajut žednost kak iztočnik.

Tyseč i tyseč učenikov praktikovali sut meditaciju i došli do ploda. Ne sumněvaj v jej moč vslěd prostogo metoda.

Člověk obrěmenjany so dvě věči, bezsumno nahodi město v peklu. Koje dvě? Škodlivym navykami i krivym glediščami.

Budi blagy k bezobzirnom, praščaj kto ti nepravdu čini, daj tomu kto tebe lišava i pomaži togo kto tebe ostavja.

Ako vslěd govora o viděnom, v člověku zla svojstva narastajut, a dobra umenšajut, togda o tom ne trěba govoriti.

V tělu imaje jedna čest. Ako ona dobra, cělo tělo bude dobro, a ako zla, cělo tělo bude zlo. Ta čest jest srdce.

Bludnik dokolě bludi ne jest věrnik, kradec dokolě krade ne jest věrnik, ni pijanica dokolě pije ne jest věrnik.

Istina glagolju vam, nikto strašeny od smrti ne bude spaseny. Ibo carstvo božje prinaleži prěpustivšim se smrti.

Ješua rěče:
Iščite veliku kolikost togo čto ogonj ne može sožegti.
Někoj upita:
A čto jest to?
On rěče:
Dobrota.

Nemožno byti izpolnjeny dokolě slědimo někogo. Fialka nikogda ne može stavati roza, ale može byti sovršeny cvět.

Četyri sut kriva pojmanja: viděti stalno v nestalnom, milo v mučnom, sebe v ne sobě i privlačno v neprivlačnom.

Svetym te poznah, mudry gospode, kogda dobry duh me vzeše i pokazaše: za umny doseg tiha glubina jest najlučša.

Ako někto pobědi v boju tyseč krat po tyseč ljudij, a drugy pobědi jedino sebe, on jest neizměrimy poběditelj.

Vseko se rodi kakym go bog stvori, a roditelji načinajut od jego jevreja, hristjanina ili slědovatelja ognjem.

Ako želaš da ti srdce smekča i postigne cělj, budi milostivy prěmy sirotě, pomiluj ju po glavi i daj jej jelo.

Blaženy koj běše prě no stavaše. Ako stanete moji učeniki i uslyšite moja slova, ovi kameni budut služiti vas.

Budi milosrdny i budeš pomilovany. Kako možeš iskati milosrdje od boga, ne pokažuči milosrdje dlja jego rabov?

Ne ima grěha, kromě od člověkove sobstvene volje. Tako i nagrada kogda dobro dělamo takože od naše volje jest.

Slovesnym ljudami ne jest potrěbno slyšati mnoge razgovore, no samo koristne, koji vodet poznanju božje volje.

Zadovoljivši roditeljev zadovolil jest boga, a otkazavši poslyšnost roditeljam, otkazal jest poslyšnost bogu.

Spokojstvo bez podviga mnoge grěšky čini odpuščajučim. No podvig bez pokoja jest bezkoristny, čak donosi zlo.

Ne imaje konca ni početka dobrotě božjej: kak svojstvo světla osvětljati, tak svojstvo božje dobroty tvoriti.

Kto dostojny jest poznati boga, i vkusi proizhodeču bogatu nasladu, prězire vse naslade želajuče česti duše.

Kogda dvoje sotvorite jednim, budete děti ljudski. I kogda kažete gory prěměsti se, gora bude prěměstiti se.

Ako imate věru kako zrno gorušno, i rěčete gore sej: prejdi otsudu tamo, i prejde. I ničto nemožno bude vam.

Imajut prědmety že sut okovy, a izdavajut se prijetnym i prědmety že sut okovy, a izdavajut se neprijetnym.

Kogda něčto silno bezpokoji te, moli znak od boga do sedm puta, pa dělaj kak v srdcu čuješ že trěba dělati.

Nemožno tonučem v blato iztrgnuti drugogo tonučego v blato. Ale možno netonučem v blato iztrgnuti tonučego.

Ako prebudete vo slovesi moji, voistinnu učeniky moji budete,
i urazumějete istinu, i istina svoboditi vy.

Postupno, malo po malo, vrěmenem, kako kovač očiščaje srěbro, tako mudry trěba odstranjati poroky od sebe.

Uniženy jesm i zlostavjany, gneteny i obkradany! Kogo muče takove myslji, ne može se osvoboditi nenavisti.

Vsako javjenje jest proizvod mysljenja. Prosto je potrěbno izprazdniti um da odkryeš da vse one ničto sut.

Nijedna druga stvar ne goni ljude da stranstvujut bezprěryvno, dnju i noči, kak kogda sut vodženy obmanom.

Ni gorje ni morja ne mogut odděliti člověka od mudrogo gospoda. Samo zle mysli mogut nas udaljati od jego.

Kto obhodi bolezne zaplyva v božju milost, i kogda sědne do boleznog, cěly utone v božju milost i ljubov.

Ne maži tělo sramotnym dělami i ne skvrni dušu zlym mysljami, i mir božji dojde na tebe, donoseči ljubov.

Ne voznosite dostojnikov, i ljudi ne budut prěpirajemy. Ne cěnite blaga težko dobyvša, i ne bude kradcev.

Ja jesm vozkresanje i život. Věreči v mně, ako i umre, ožive. I vsak živy i věreči v mně ne umre vo věki.

Svezyvanje za gněv jest kak ograbiti žarky vugolj da vrgnemo go na někogo. Na koncu nami ostane opeklina.

Ne ima boljše nevolje od ne byti zadovoljeny onim čto imaš. Ne ima boljšeg grěha od želanja dlja iměnja.

Ne prijde carstvo božje so usmotrenjem, ni rěkut: sde jest, ili: tam. Ibo carstvo božje vnutri vas jest.

Kto nabude znanje a ne priměnja go, podobi ženi koja tajno bludi i obrěmenny i jej sramota stane javna.

Ako někto vozme podvig molčanja, nehaj ne mysli da čini podvig, no molča čto ne dostojny govoriti jest.

Liceměr imaje tri svojstva: Kogda govori, lže. Kogda oběča, ne izpolni. A kogda mu pověrjano, odpusti.

Blaženy kto svoje znanje izvodi v dělo, izlišek iměnja da v blagorodne cělji, a izlišek govora zadrži.

Bog ne zove na odgovornost dlja pomyslov čto ostajut v prsah dokolě jih ne izrazite govorom ili dělom.

Približajuči se postelji rěči: Možda mi nočas budeš grobom. Možda mi vměsto vrěmennog dojde věčny son.

Vozdvigajuči se, duša ne sili se stavati něčto čto ne jest, različno od sebe, no raděje se vrača sobě.

Ako projaviš čto vnutri tebe, to bude spasti te. Ako ne projaviš čto vnutri tebe, to bude usmrtiti te.

Kto išče ne bude prěstati dokolě ne najde. Naševši, udivi se. Udivjeny, vladaše. I vladavši, odpočinu.

Slědovatelj vse svoje napore obrača žilišču vozvyšenogo, i dokolě tu ne stigne ne dopušča sobě oddyha.

Ako mi projde denj ne razširivši znanje že me približa vozvyšenom bogu, toj mi denj ne blagoslovjeny.

Čuvajte se osame s nečijim ženami. Kogda se člověk osami s nečijom ženoju, tretji s jimi jest šejtan.

Odložite vseku skvrnost i izbytok zloby, v krotosti prijmite vsadženo slovo, moguče spasti dušy vaše.

Kogda starost i smrt idu ravno na tebe, čto drugo trěba no dělati soglasno darmě i činiti dobra děla?

Lisice jazviny imut, i pticy nebesny gnězda, no děte člověčje ne ima kde glavu podkloniti i odpočeti.

Učeni liceměri podobni sut kamenu padšem v ustje rěke. Ne pije vodu, ni dopušča da voda teče v polje.

Vsi odhodimo iz ovogo života ne noseči ničto od naslady i bogatstva, no samo svoja děla, dobra i zla.

Podobno matery daduči život ohraniti jedino děte, trěba razvivati bezgranično srdce ljubvi dlja vse.

Vsaky člověkov govor jest protiv jego, izključno pomněnje boga, prěporuka dobra i odvračenje od zla.

Kogda mysljenje o prědmetam izčezne, mysleči takože izčeza. A kogda um izčezne, izčeznut i prědmety.

Ibo vy děti člověčji, vy jeste od togo města. V srdcah govorečih od radosti i istiny, vy istnujete.

Kogda dojde poslědny čas i v vašim rukami se najde sadnica, ne ustupajte od rabotu, no ju zasadite.

Kto živi v samoty, svobodny jest od borby jezyka, vida i sluha. Kod jego jedino ostane borba srdca.

Člověk ktory ne strašeny ne jest ratoborny. Člověk bez strahov jest istinny svobodny, mirny člověk.

Ako bližite se světu, oddaljate se od boga. Podobno, ako bližite se iztoku, oddaljate se od zapada.

Sjedinjenje s istinoju jest razděl od vsego inogo, a razděl od vsego inogo jest sjedinjenje s jeju.

Ni govor o vodi, ni pogled na žrlo, no jedino pravi goltok vodě može žedajučem prinesti oblegčenje.

Ako me istinno ljubiš, budi gotovy na bědu; běda brzěje prijde do ljubečego me no struja do ustja.

Koliko jest legše grěšiti umom no dělami, toliko jest težje boriti se so mysljami no s prědmetami.

Vragost nikogda ne prěstava vragostju. Vragost prěstava odsučstvom vragosti. To jest věčny zakon.

Jedno uměnje razvivano i često priměnjano donosi veliky plod i korist. Čto to? Svědomost dyhanja.

Vozvyšeni bog vozdvigaje i vozveliča mladca obuzdavšego svoje strasti i ne podavšego sebe pohotě.

Stradanje stavaje iz žedže dlja naslad, iz žedže dlja byti, iz zabludy da smrtju vse končaje se.

Blaženi vy osamočeny i izbrany, zato že carstvo najdete. Vy izhodite iz jego i idete iznova tam.

Gore vam liceměri, ibo desetinu davate, a mimohodite večšeg zakona: milost, věru i ljubov božju.

Kto ima blago na světu boji se nesgoda, ale kto ima božje blago ne boji se nastupajučih nesgoda.

Smrt za ljude koji ju znajut jest bezsmrtnost, dok za neukov koji ju ne znajut jest zaisto smrt.

Kogda um člověka plamti pomněnjem boga, srdce jego gori božjom ljubovi a oči stanut žrlo solza.

Biti privrženy jednom stanovišču i gleděti na druga kak menje cěnna – to mudri imenujut okovom.

Kogda imajete polno občenje so ženoju, ne oddaljajte se dokolě i ona ne zadovoli svoje potrěby.

Put jest věčny, bez imena, nerazrězana gromada. Kogda se gromada jednom razrěže, byvajut imena.

Veličina jest neograničena, vrěme bezkonečno, obliky vrěmenny, početok i konec nemožno odkryti.

Um děje po prirodi kogda jemu strasti pokorene, kogda pojmi smysl bytja i kogda prěbyva v bogu.

Ako dvoje sotvoret mir v jednom domu, budut kazati gory prěměsti se, i gora bude prěměstiti se.

Mnoga i sladka jela pričinjajut zle strasti. Vozdržanje trbuha uspokoji strasti i spasaje dušu.

Najgorši jest pir pripravjeny samo dlja sytyh bogatyh, kde gladnym i bědnym zabraneny pristup.

Ne žedaj dlja světa, bog te bude ljubiti. Ne žedaj dlja prědmetov světa, svět te bude ljubiti.

Voistinu vozvyšeni bog, dlja jednogo dobrogo věrnika, ohrani od nevolje sto domov jego susěda.

Kto mnogo govori mnogo brza, kto mnogo brza mnogo grěši, a kto mnogo grěši najprě ide v peklo.

Kto vodženy zlym mysljami, seběčny i sklonny nasladami, sebe okuje v lancev težko osvobodivše.

Dojdoh sotvoriti dolne kak gorne i vněšnje kak vnutrišnje. Dojdoh objediniti vas na tom městu.

Kak větr ne slomi tvrdu stěnu tak ni pametni ljudi ne kolěbajut se prěd kritikoju ili hvaloju.

Viděvši ložno v ložnom, dosegamo istinno; zaměnivši istinno ložnym, ostavamo porabjeny ložnym.

Ako ne hočeš odpasti od ljubvi po bogu, ne dopusti da brat zaspi gorky na tebe, ni ti na jego.

Ako hoču do mene jest poběditi napad strasti. No, ne budu poběditi ako želaju izpolniti ohotu.

Vslěd nerazuměnja i ne pronikanja v sučnost bludili jesmo i vozradžali se tak dolgo, vy i ja.

Pisano jest: ne o hlěbu jedino živ bude člověk, no o vsakom glagolu izhodečem iz usta božjih.

Kogda něčto hočeš dělati dobro razmysli i ne brzaj dokolě ti bog ne pokaže izhod iz težkosti.

Neblagodarny na malom, neblagodarny i na velikom; a neblagodarny ljudam, neblagodarny i bogu.

Kak člověk smotreči bezdnu odstupa nazad tělom i umom, tak i vy podvižniki iduči medžu ljude.

Ne vsak glagoljaj mi: gospodi, vnide v carstvo nebesno, no tvoreči volju mojeg nebesnog otca.

Mirjam zapyta: Imaje li takovogo města kde nedostava istina?
Ješua rěče: Tam kde ja ne jesm.

Ja tvrdim, strasti može skončiti samo kto pozna jih i prozri, ne kto ne pozna ni prozri jih.

Tihovanje ljubi nepristrastny k vsem světskom. A vse ljude ljubi kto ne ljubi ničto ljudsko.

Očisti um od gněva, zlo pomněnja i sramnyh pomysli, i budeš poznati prijdenje Hrista v sobě.

Kto by gradil dom na morskim valami? Svět jest takovy, zato ne jmite go za město prěbyvanja.

Mudry člověk imaje sposob razlučiti dobro od zla v odnošenju k vnutrišnym i vněšnym světom.

Ako něktom huliš i klneš roditelje, a drugi vozvrati, togda huliš i klneš svoje roditeljev.

V raju istnuje dom zvany "dom radosti". Vnutri ne vhodi nikto do znajučih dětam obradovati.

Ne plašim se togo čto ne znate. Gledajte kak priměnjajete ono čto znate i kak go koristite.

Pet jest nečistota uma, čto prěpone mudrosti sut: pohota, gněv, lěnivost, nemir i sumněnje.

Dva sut davanja: davanje prědmetov i davanje učenja. Od ta dva, boljše jest davanje učenja.

Blaženějši jesm od kralja. Mogu bez pokreta i govora doživeti vrh radosti sedm dnja i noči.

Zato, glagolju vam, suditelji, vami bude sudženo. Neste poščedili, a sami běste poščedženi.

Mudry izčeznenje těla smatrjajut radostju. Čto je drugym radost, mudrym je muka i obratno.

Prodaj iměne tvoje i daj niščim. I budeš sotvoriti sobě sokrovišče neoskudeemo na nebeseh.

Kto povtarja množstvo svetyh izrěka, a ne vlada se po jimi, ne može dosegnuti svety život.

Meso možeš jesti samo ako ne vidiš, ne slyšiš i ne sumněvaš da živo bytje ubito tebe radi.

Božja pomoč slědi trplive. Znaj, poslě smučenja slědi radost, a poslě težkosti oblegčenje.

Kto prosti učinivšem mu nepravdu, a može se osvětiti, bog mu bude prostiti kogda najtežje.

Ako ljudi bogaty i na vysokom položenju budut nadmeny, prěpuščajut se neizběžnoj propasti.

Uměti byti zadovoljeny, znači izběgti poniženja. Znati kogda stanuti, znači izběgti škodu.

Težko farizejam! Oni sut podobni psu ležečem na jaslě. Ni sam jeda, ni pušča goveda jesti.

Nehaj kod tebe vsegda prěvaže milostynja. Surovo i nemilosrdno srdce nikogda ne očisti se.

Največši grěh jest bogu dodati ravnogo, i ubiti svoje děte iz straha da s toboju ne jeda.

Myslj jest tvar jednako kak tlo, stěna, telefon. Energija dělajuči po obrazcu stava tvar.

Bog jest svety, i soobčaje od jego světla jimi s kym se sjedinjaje po měri jih očiščenja.

Liceměri svežut brěmena težka na pleča člověčska, prstom že svojim ne hočut dvignuti jih.

Budite iskatelji smrti, podobno mrtvym koji išču život. Ibo ono čto iščut odkryva se jim.

Kogda siliš se zaustaviti dělanje da postigneš nědelanje, samy trud te izpolnja dělanjem.

Sufijska kniga ne sostoji se od črnoty i slova; ona ne jest drugo do srdce bělo kak sněg.

Kto je pojmal tělo, pojma da ono gnito i kratkotrajno. Prva čestnost jest prězrěnje těla.

Kako lěpota vidimyh stvary privlěka čutno oko, tako poznanje nevidimyh privlěka čisty um.

Nakažem vam, slušatelji, dokolě imaje sily v vašim tělam, siliti se spasenju svoje duše.

Hiža v kojoj se knjiga uči i tolmači sja žiteljam neba kak zvězde sjajut žiteljam zemje.

Ne jest pravy věrnik kto někoj nevolje ne ubraja v blagoděti, a někoj naslade v nevolje.

Kto na velikom putu života ne najde lučšego ili sobě ravnogo, nehaj spokojno putuje sam.

Vyše krvi prolihmo ubjeni bludeči sej prědolgym putom, no čto imaje vody v četyri morja.

Ja budu izbrati vas, jednogo od tyseč i dvoje od deset tyseč. I budete kak jedin jediny.

Blaženy budu prijeti poslanje, mudry budu razuměti, krěpky budu nabyvati mudrost mudrih.

Kak najmenša kolikost govna smrdi, tak ne hvalim ni najmenšu kolikost bytja, ni na čas.

Nevěděnje jest prědteča slabyh stanov uma. Slědi odsučstvo styda i zazora od zlyh děla.

Děti sut moji, iměnje jest moje, tak mni nerazumny. On ni sam svoj, a ne děti i iměnje.

Ljubov k imutku i uvaženju pospěši rast liceměrja v srdcu kak voda pospěši rast byliny.

Vseko dajanje blago i vsek dar soveršeny svyše jest, od otca světlov, u kogo nest měne.

Najvažněje jest byti svoj gospodar, držati jezyk svezanym i ne pustiti se pohotam těla.

Ne protivrěči pomyslami koje vrag sěje v tebe, no v molitvy bogu prěstaj besědu s jimi.

Světlost pokazuje istinnost stvari i umnožava se i umenjuje razměrno čestnosti života.

Strast jest neprirodno gybanje duše vslěd bezslovesne ljubovi ili nerazsudne vragosti.

Gore vam liceměri, ibo ložne dolge molitve tvorite; togo radi vyše prijmete osudženje.

Prijdoh odvrgnuti prinošenje žrtvi, i ako ne ostavite žrtvovanje, gněv vas ne odpusti.

Iskati svět jest kak piti morsku vodu. Čto vyše pijemo, vyše žedamo, dok ne ubije nas.

Ni dožd zlata ne zadovoli strasti. Bolne sut nestalne ljubosti, tak vidi umny člověk.

Ne tvoriti zlo, vozdvignuti se v dobrotě, očistiti svoj duh - jest pouka vsih budnyh.

Sej svět jest boj i poprišče za boj, sostojany v pokajanju, čistoti i sovršenju sebe.

Učeny sut naslědniki božjih poslanika. Oni ne naslědujut dinare ni dirheme no znanje.

Vse čto hočete da tvoret vam ljudi, tako vy tvorite jim. To jest ves zakon i proroky.

Ako jedaste mrtve tvari i tvoriste ih živim, čto budete tvoriti ako jedate živu tvar?

Kto se trudi byti trplivy i bog mu pomože. Niktom ne dano boljše dobro no trplivost.

Ako na jednu stranu položiš vse ine podvigov, a na drugu molčanje, molčanje prěvaža.

Vse tvari svezane so nelagodnym um tvori. Prvo jih um tvori, potom stanut nelagodne.

Od naslady na ovom světu ljubim zapahy i žene, no moja prava naslada jest v molitvě.

Angeli sut stvoreni od světla, džini od plamenja, a člověk od onogo čto jemu rěčeno.

Kogda vidite nerodženog od žene, padite licem dole i poklonite se. To jest vaš otec.

Izguba srodnika jest neznačna izguba. Od vsih izgubi, največša jest izguba mudrosti.

Kto od početka odpira se i protivi strastami, skoro ovladne i zagospodari nad jimi.

Žedajuči za budučnostju, žaleči za prošlostju, nerazumni sohnut kak pokošena trava.

Neh mudry člověk ukroti sobstvenu myslj. Krotka myslj jest iztočnik velike radosti.

Ne opekajte se za zautra, zautra bo opeka se za sebe; dovoljno vsakom dni zla jego.

Ja jesm světlo světa; hodeči po mne ne bude hoditi vo tmy, no imaje světlo životno.

Ostavite ih, vodži sut slěpi slěpcem. Slěpec že slěpca ako vodi, oba v jamu vpadut.

Zli učeni, liceměri, kak cěvky toaleta sut, izvně maljevane, ale vnutri jest smrad.

Kak tvrdu stěnu větr dvignuti ne može, tak mudrog ne kolěbajut pohvale ni karanje.

Kto zasadi drěvo, vse čto drugy pojedut od togo drěva mu se pripisyva kak milodar.

Dělaj za sej svět kak budeš věčno žiti, dělaj za iny svět kak budeš zautra umreti.

Vozvyšeni bog dava prědanom věrniku razna izkušenja da go očisti od vsakogo grěha.

Najgorši člověk na sudnom dnju bude ktory intimno občenje s ženoju drugym odkryva.

Čisty srdcem gledi vse ljude dobrym, jemu nikto ne izdava se nečisty i oskvrnjeny.

Kto sgrěši v jednom, ne ostane zlo dělo ne učinivši. To jedno jest osmysljena lož.

Nikto ne vhodi v kraljevstvo nebesno na moju zapověd, no ako jeste sami izpolneny.

Odkud vojni i spori v vas? Ne odsud li, od slastej vaših, vojujučih vo udeh vaših?

Kogda mysli različenja vyše ne javjajut se, um prěstaje obstajati na stari sposob.

Nikogda ne budi malodušny ako tvoje napore da činiš dobro otegčajut protivni sily.

Prědnost nočne molitvě nad dnevnom jest kak prědnost tajne milostynje nad javnom.

V dnji kogda běste jedno, staste dvoje. No segda stavši dvoje, čto budete dělati?

Kto žela da molitva jego bude prijmena v nevolji, neh se v blagostanju moli bogu.

Slědi prirodu tvari, svoju sobstvenu prirodu, i budeš hoditi pokojno i nesmučano.

Ogonj obučaje mnogym znanjami vsekogo kto jego plamenj posmotri ljubopytnym umom.

Kto čuje istinu i živi ju v svojem životu, stava gospodar mudrosti čto dušu lěči.

Učenje jest podobno splavu, koj služi prěplyvati rěku, a ne vezati se dlja jego.

Da bude milostynja tvoja v tajny, i otec tvoj, viděj tajno, vozdasti tebe javno.

Tri sut opijenosti: opijenost mladostju, opijenost zdravjem i opijenost životom.

Ne mnite že dojdeh razoriti zakon ili proroki. Ne dojdeh razoriti, no izpolniti.

Ne osudžajte i ne osudžany budete. Odpuščajte i odpustet vam. Dajte i da se vam.

Znanje čto ne priměnjate podobno jest bogatstvu čto ne koristite na božjem putu.

Kogda srdca ne sut smekčana mislima ob smrti i molitvom, stavajut tvrda i gruba.

Ako člověk ne zna prěmy kojem pristanišču plava, nijedin větr ne bude ščestlivy.

Dvě sut radosti: radost těla i radost duha. Od te dvě, boljša jest radost duha.

Ako te napadne gněv, goni go směsta dalje od sebe, i budeš radostny cěly život.

Žetva je velika, no malo žncev. Molite gospoda da poslje dělateljev dlja žetvy.

Ne gledi na bogatstvo ljudi sej světa, ibo razkoš bogatstva udalja světlo věre.

Jedno ne shvatlivo znanjem kak ine prědstave, no prisučstvom, čto jest važnije.

Čto tobě v glavě, napusti. Čto tobě v rukě, daj. Čto tobě sluči se, ne izběgaj.

Mir jest v nami. Jego budemo najdti na samom městu kde sut i nemir i stradanje.

Kak mogu znati da nazvano prirodom ne jest člověk, a nazvano ljudskim priroda?

Neh ne gledet von iščuči gospoda, no v sobě neh věroju i dělami iščut iskanog.

Ličnostju nazyvam pet lěpjenja: uz tělo, draži, čuvstva, tvorenja i svědomost.

Volja jest to čto nazyvam dělom. Hočuči, člověk děla putom těla, govora i uma.

Fariseji i knižniki vzehu ključev vědy. Sami ne vhodet, a vhodečim vozbranihu.

Kto nabira cvětov od čutnyh naslad, jego odnosi smrt kak zaspano selo poplava.

Liceměri podobe se grobom izvně cvětajučem, vnutri že polni sut kostej mrtvyh.

Cělj pravilnog viděnja jest odvratnost, a cělj odvratnosti ostavjanje strasti.

Slědovati za umom pomočju uma koji tvori razliky jest največša grěška od vsih.

Dva sut zloděla: donoseči plod v tekučem životu i donoseči plod v slědujučem.

Približi se bogu dokolě jesi v blagostanju, da ti pomože kogda bude najtežje.

Dokolě grěh jest maly i nezrěly, unišči go, prě no pusti větve i počne zrěti.

Vsi ljudi grěše, a najlučši od grěšnyh sut iskreno pokajany i grěha projdeny.

Slovo iz izkušenosti obvezno prijmi, čak i kogda go izrěče nepismenny člověk.

Kogda hočeš odkryti něčij sramote - pomni se sobstvenyh poroka i nedostatoka!

Tri sut srědstva tvoriti zlo: tělo, govor i um. Od jih, um jest najvažnějši.

Svědomost jest najglubša priroda duše. Čto jesi svědomějši, jesi duhovnějši.

Bezstrastje ne znači že člověk ne čuje strasti, no ne prijma nijednu od jih.

Četyri sut povoda odstupiti od puta: uslěd žedže, vragosti, nevědy i straha.

Ako imate groši, ne zajmite jih na lihvu, no dajte onom kto vam ne vozvrati.

Kto pije od mojih usta stane kak ja, ja stanem kak on i skryto bude odkryto.

Blagodarjenje bogu na jego blagodati jest garancija trajnosti tyh blagodati.

Pravy govor jest vozdržati se od lži, ogovarjanja, obidy i prazdnyh razkaza.

Čto gluboko svezalo se s tvojom dušeju smatrjaj iměnjem ne samo v ovom věku.

Ne imaje člověka boječi se boga v mladosti da go bog ne vozvysi v starosti.

Slědujte blago nepropadno i trajno, kde molj ne dojde jesti ni črv niščiti.

Svoboda jest čisto posmatranje bez směra, bez straha od kaznji ili nagrade.

Vsaka duša i vsako živo bytje čto se gyba učestvuje v sutnosti dobrog otca.

Kak razděl od duše jest smrt za tělo, tak razděl od boga jest smrt za dušu.

Člověk bude najbliže sobě kogda postigne istinnost kak děte dokolě se igra.

Kto blizko mene, blizko ognju. A kto daleko od mene, daleko od kraljevstva.

Najodbraněja borba, džihad, jest govoriti istinu prěd nepravednym vladarom.

Člověk se rodi so sěkyroju v ustah. Čij govor neuměrny sěče sebe sěkyroju.

Pet cvěti oslěpjajut oko. Pet zvuka gluhnut uho. Pet vkusa umarjajut usta.

Kto mi garantuje za svoja usta i medžunožje, ja jemu garantuju vhod v raj.

Koliko imaje asketov že od svojego posta ne imajut ničto do glada i žedže.

Svědomost jest blaženstvo sejčas i imaje za izhod blaženstvo v budučnosti.

Vaši kralji i velmože imajut mekku oděž. Ale oni ne mogut spoznati istinu.

Ohrani boga, bude ohraniti te. Ohrani boga i vsegda go najdeš prěd soboju.

U svojem domu vsegda se staraj o tri stvary: o rukodělu, učenju i molitvy.

Ne imaje ničego žalostněje od člověka koji govori o bogu, a boga ne imaje.

Smotri svět kak pěnu, kak prědstavu. Tak smotrečego ne vidi vladar smrti.

Kto stavja sebe na město drugog, on ne by ubil ni izzval drugog da ubije.

Nikogda ne budi zadovoljeny kromě kogda milosrdno glediš na svojeg brata.

Vozvyšeni bog ne ljubi da tvorite razliku medžu svojim dětam ljubeči jih.

Osvobodi se svojih svojstva kako by mogl razmysljati o čistoj istinnosti.

Mnoge strasti skryte sut v našim dušam, i pokažu se kogda javi se povod.

Dobry prijatelji, dobry suputniki, dobry drugari sut cěly svečeny život.

Bljudite i hranite se od lakomstva, ibo ne od izbytka iměnja život jest.

Zlostrada li kto v vas? Da molitvu děje. Blagodušstvuje li kto? Da poje.

Prijdite k meni, ibo igo moje legko i moja vlast blaga i vy najdete mir.

Bog ne gledi vaš vozgled ni vaše iměnje no gledi vaša srdca i vaša děla.

Obidti bolestnog jest večše dobročinstvo no prisučstvovati jego pogrebu.

Bezstrastje jest mirny stan duše, v kom duša stava težko pomična na zlo.

Učini svoj duh gluhoněmym za vrěme molitvy, i budeš moliti se kak trěba.

I otca ne zovite sobě na zemji; jedin bo jest otec vaš, iže na nebesah.

Ne možno zlam ne prihoditi, no težko človeku posrědstvom kogo prihodet.

Kto jednom za vsagda sebe posvěti bogu, provodi život v spokojstvu uma.

Najlěpši milodar jest darovati rodinu na tebe srditu i ne blagosklonnu.

Imejaj dve rize, da poda ne imučemu, i imejaj brašna, takodže da tvori.

Dvoje na jednoj postelji budut ležati, jedno bude umreti, drugo živěti.

Kto pozna svět, odkryva trup. A kto odkrye trup, svět go nest dostojny.

Budnym svět jest jedin i obči, a snijuči se obračajut vsaky sobstvenom.

Poslě věry v boga najvažněje dělo jest pokazyvati ljubov prěmy ljudami.

Kto zamrkne umorny rabotajuči čestno, zamrknul jest oproščeny od grěha.

Ja jesm čisty, duh božji mene vodi, jem trsti, korenji i plodi s drěva.

Segda kak i prědše podvižniki, ja objasnjaju samo muku i končanje muke.

Oko gledi vidimo, a um pojma nevidimo. Bogoljubivy um jest světlo duše.

Ako ne možeš najdti istinu sej i segda, kde inamo očekyvaješ ju najdti?

Odsučstvo kajanja jest korist i nagrada od dělanja soglasno čestnosti.

Ničto ne ima skryto, čto ne bude odkryto, ni tajno, čto ne bude javno.

Kto v slove ne sogrěšaje, sej sovršeny muž, silny obuzdati i vse tělo.

Dva želanja težko opuščamo: želanje dlja iměnja i želanje dlja života.

Vyše ljubi ukor no považanje, umor no odpočinok, nedostatok no obilje.

Ne bog li izbra nišče v světu byti bogaty v věre i nasledniki carstva?

Čuvaj se svojeg jezyka, drži se svojeg doma i plači nad svojim grěhom.

Sramite se prěd bogom v svojim tajnym dělami, kak sramite se v javnym.

Nebo, zemja i ja nastali jesmo vkupě, vse tvari so mnoju činet jedno.

Kto od vas imaje možnosti učiniti někoj korist bratu, nehaj učini to.

Viděh gospoda okom srdca. Upytah go: Kto jesi ty? On mi odgovori: ty.

Slědovati put do ljubovi razumom jest kak slědovati světilkom solnce.

Tri sut žedže: žedža dlja naslad, žedža dlja byti, žedža dlja nebyti.

Najstarannějši věrnik jest starajuči se ob dělah ovogo i onogo světa.

Da hvali se brat uniženy vysotoju svojeju, a bogaty uniženjem svojim.

Ne rastuži duha svetogo v tobě i ne gasi světlost koja blěska v tobě.

Zato že izbiramo prijmati i odmetati, ne vidimo istinny smysl stvari.

Blaženy kto ostavi segdašnje želanje za daleko oběčanje koj ne viděl.

Svojstvo dobrogo člověka jest že svobodnu volju ne prodava za grošev.

Da ne imaje smrti, bolesti i bědy, člověk ne by nikogda uspokojil se.

Kto imaje, bude mu dano. Kto ne imaje, bude mu vzeno i to čto imaje.

Kto radi sobstvenogo ščestja drugym žela zlo, ščestje ne bude imati.

Vsi strahovi čto nastanu, nastanu v nerazumnom, ne v mudrom člověku.

Kako zorja věstnik solnca, tako polna pozornost věstnik probudženja.

Kto že od vas pekuči se može priložiti vozrastu svojemu lakot jedin?

Mnogy stojet prěd vratami, ale samo poněkoji vojdut v svatbenu izbu.

Nikto ne jest věrnik dokolě ne poželi svojemu bratu čto želaje sobě.

Kogda slyšite člověka govoriti: propade narod, on jest naj propadši.

Ne jest poběditelj pobědžajuči ljude, no sebe sovladnuvši v srdosti.

Ne gledajte děla drugyh kak gospodari. Gledajte svoja děla kak rabi.

Ne znam ničto drugo čto vodi tako velikom gubitku kak neukroteny um.

Cvět ugasne, i ako my očarovany. Burjan izraste, i ako go prěziramo.

V gordu dušu ponovno se vozvračajut strasti někogda pobědom izgnane.

Dva sut povodov kajanja: ako učiniš zlo dělo i ako ne učiniš dobro.

Tri stvari krěpet vid: gleděti v zelenj, tekuču vodu i krasno lice.

Čisty um jest toj odděleny od neznanja i osvětleny božskym světlom.

Bog spi v kameni, sni v rastlini, mrda se v zvěri i budi v člověku.

Ako ne obratite se i budete kak děti, ne vojdete v carstvo nebesno.

Ja objavjujem učenje ktorym prěstajemo sporiti se so vsim na světu.

Ubogo jest tělo, zavisno od těla. I uboga jest duša zavisna od oba.

Člověk trěba napustiti mnoga žilišča da by jednogo dnja došel doma.

Kto dveri svojeg doma zatvori ljudam, dveri pekla mu se otvarajut.

Vsevyšnji ne dade bolest a da jej ne dade lek, izključno starosti.

Tako mi boga, ne jest věrnik od čijeg zla ne bezopasny jego susěd.

Vsaky člověk jest pripravjeny legko iznesti dělo jemu oprěděljeno.

Kogda člověk stupi v molitvu vsevyšnji bog obrati se licem k jemu.

Borba člověka medžu togo čto ljubi i čto ne ljubi jest bolest uma.

Ne běži od bědě i stradanja, oni vozdvigajut tvoju molitvu v nebo.

Vrati meč tvoj v město jego; vsi bo prijemši meč, mečem pogibnut.

Vsaky vozdvigajuči sebe bude poniženy, a sebe snizivši vozvyšeny.

Ja světlost prijdoh v svět, da vsak věrujuči mi ne prěbyva v tmi.

Vsakomu že prosečemu u tebe, daj, i od vozmučego tvoja, ne iskaj.

Kto by ti povědal že Muhamed viděl svojego gospodara, slgal jest.

Liceměri sut kak grobi nevědomy, iže ljudi hodeči vrhu ne vědut.

Blaženi proganjani v svojem srdcu, ibo ti voistinu oca poznajut.

Nehaj nikogo ne odvrati strah od ljudi kazati istinu ako ju zna.

Voistinu ja ljubim zasměšku, ale v zasměškě govorim samo istinu.

Ne kolěbajte se činiti dobra děla. Ona sut drugo ime za ščestje.

Kogda um nepotreseny, na putu, ničto na světu ne može raniti go.

Narěkanjem i plakanjem um ne byva mirněji, samo se muka uveliči.

Ljubov jest dostatočna nasytiti člověka vměsto jedenja i pitja.

Vozvyšeni bog ljubi rabotajuči jednu rabotu rabotati ju čestno.

Kto se voznosi bude poniženy, a kto sebe poniža vozneseny bude.

Dělajte ne za jelo minujuče, no jelo ostavajuče za život věčny.

Prijdoh ognja prinesti na zemju, i kak hoču, da uže vozgore se.

Budi sobě ostrov, budi sobě uběžišče, ne išči vněšnje uběžišče.

Bogu jest najdražeje ono dělo koj ustrajate, ako bylo i maleno.

Najboljša věra jest znati že bog so toboju, kdekoli se nahodiš.

Pokazujte svoju bogobojaz črěz odnošenje prěmy vašym podrednym.

A kogda ostaviš tělo i vojdeš v svobodny eter, budeš bezsmrtny.

Izběgati glupogo člověka jest dělo približenja vozvyšenom bogu.

Kogda ljubov i nenavist odsutni, vse jest jasno i razodkryveno.

Največša bolest, opasnost i propast za dušu jest neznanje boga.

Dovoljno jest nekoliko zalogaja da zasyti se člověkov želudok.

Pomiri se so soboju i bude pomiriti se so toboju nebo i zemja.

Razvivajte svědomost, podvižniki. Svědomy vidi tvari kako sut.

Kogda odmetate vse čto vas ne može slěditi, togda najdete mir.

Ne može člověk prijmati ničto, ako ne bude dano jemu s nebese.

Ja budu ovaj dom razoriti, da nikto ne može izgraditi go opet.

Bogatstvo ne v množstvu prědmetov. Bogatstvo v bogatstvu duha.

Grěh jest ono čto ti dušu tiska i ne želaš da drugi dovědajut.

Nemožno jest pravo razumějučem někoj tvorenje uvažati trajnym.

V umu početnika mnogo jest možnosti, a v umu znalca samo malo.

Samota nam jest potrěbna da bihmo legše razgovarjali so bogom.

Smenšaj něčto i bude veličejše. Povečšaj něčto i bude menjše.

Koja korist člověku ves svět dobyti, a duši svojoj poškoditi?

Vozvyšeni bog prězire kto pokazyva prěd bratjom mrščeno lice.

Od sloves bo svojih opravdaš se i od sloves svojih osudiš se.

Ljubi svojego brata kak svoju dušu. Čuvaj go kak oko v glavi.

Kak tělo bez duha mrtvo jest, tako i věra bez děl mrtva jest.

Blaženy jest kto razpne svět i ne dozvoli světu da razpne go.

Člověk ostari, a ješče jemu juna pohota i želanje za životom.

Ne divite se dělu dělatelja dokolě ne vidite kaky jemu konec.

Provrgnuh sej svět naglavce, zato ne vozdvigajte go za mnoju.

Čak i svezok za zamysl o prosvěčanju jest zabludženje s puta.

Medžu ljudami na světu koji vsegda dobro spet ja jesm jedin.

Ne poznati neměnlivo i dělati slěpo znači spěšiti v propast.

Čto vyše zakonov donosi se, vyše bude kradcev i razbojnikov.

Burja nikogda ne traje cělo utro, ni doždena liva cěly denj.

Tělo pomračuje istinu, ale tamo vse stoji jasno i razlučeno.

Mudrec, kogda obuča ili uči se, jedino obuča i uči koristno.

Kto udržaje čutja, v sobě doživeje blaženstvo popolno čisto.

Supružstvo podobi rabstvu. Trěba gleděti kome dajete dočeru.

Kto krene na put naměreny najdti nauku, jest na božjem putu.

Grob jest jedin od rajskih sadov ili jedna od peklenih jamy.

Iščite iskrenost, ače mněli v jej propast, v jej jest spas.

Istina jest ono čto osvobadža, ne napory da budeš svobodny.

Jedaj najprostěje i najdeševěje jelo. Meso voobče ne jedaj.

Prosečemu u tebe daj, i hočučego od tebe zajeti ne odvrati.

Kto jest bogaty nehaj vlada, a kto ima moč nehaj odrěče se.

Kogda umre grěšnik odpočnut ljudi, zemja, rastline i zvěri.

Stradanje ne dotyče ničto ne imajučego, kogo ničto ne veže.

Nabožny ne želaje čudže. A člověku jest čudže vse stvoreno.

Duša koja ne imaje zla prěbyva izvně opasnosti i ranimosti.

Kto hoče prvy byti, da bude od vseh poslědny i vsem sluga.

Kogda neuk tvori zlo, ne zna da pali ogonj koj go sožegne.

Ako ti um bludi zaustavi go čitanjem, bděnjem i molitvoju.

Duhovni dar od boga člověku jest pojmiti sobstvene grěhe.

Svědomost jest put k bezsmrtnosti, a nesvědomost k smrti.

Težko tělu zavisnom od duše. Težko duši zavisnoj od těla.

Poznaj čto tobě prěd licem, i ono skryto bude ti odkryto.

Tvrdy grad vrhu gory stoječi, ne može pasti ni ukryti se.

Ako ne udržate se od světa, ne budete najdti kraljevstvo.

Blaženy kto jeste prě no staše. Ibo iže jeste, bě i bude.

Srca rdžajut kak rdža želězo, a lěčet se spomněnjem boga.

Ne směte me obožiti kak hristjani obožujut syna Marijina.

Mudry člověk ne sili se k cěljami, glupec za jih se veže.

Ja jesm istinnost světa, srědišče i kraj, česti i cělost.

Sufi jest ktory ničto ne posěda i ne jest ničim posědany.

Nemožno jest pravo razuměčem lišiti života svoju materu.

I pravedniky prosvětet se kak solnce v carstvu otca jih.

Kogda moliš, moli boga. Kogda iščeš pomoč, išči od boga.

Děte jest plod srdca i jedin od zapahnyh rajskih cvětov.

Znak da jeste moji učeniki jest da ljubite jedin drugog.

Dokolě ne odrěkaš se svojego ja, ne budeš věriti v boga.

Vědučemu dobro tvoriti, i ne tvorečemu, grěh jemu jest.

Člověk ne polni nikaku posudu goršu od svojeg želudoka.

Osramjeny vslěd istiny bolji jest no uvažany vslěd lži.

Ne dojdoh prizvati pravedniki no grěšniki na pokajanje.

Ovo tělo jest hiža od kostiju, slěpljena měsom i krovi.

Nemožno od dobrogo děla izhod byti nemily i neprijetny.

Obrazy sut vidimy člověku, a světlo vnutri skryto jest.

Svět jest most. Prěhodi go, ne gradi svoje stanišče tu.

Ostavi čto tobě sumnlivo i drži čto ne imaješ sumněnja.

Sej svět jest vodženy umom, sej svět jest okovany umom.

Kto vidi mene vidi i darmu; kto vidi darmu vidi i mene.

Vsekto jest sam sobě voditelj. Kto drugy to može byti?

Dostatočno jest lži člověku ako prěnosi vse čto slyša.

Ova dojena dětinča podobna sut vhodečim v kraljevstvo.

Pohot začevši radža grěh, grěh že sodějany radža smrt.

Kto poznaje vse, no sebe ne spozna, toj vse promanhnu.

Stavaj lušči od mene. Sotvori sebe synom duha svetogo.

Najlušča jest borba protiv sobstvenyh ohota i strasti.

Da bude božje prokletstvo na maltretujučego životnogo.

Zlo světa prěstava tam kde jest ukrotena sila strasti.

Vozvyšeni bog ljubi dobrotu i trplivost v vsakom dělu.

Um vidi jedno vměsto drugogo od togo čto ne očiščeny.

Budite sovršeni, kako otec vaš nebesny sovršeny jest.

Budite ubo milosrdny, kako i otec vaš milosrdny jest.

Ako ne imete věry da ja jesm, umrete vo grěhah vaših.

Kto pozorny na svoje dělo, on jest kak bojec v vojně.

Najlučši prěmy svojim ženami sut najlučši medžu vami.

Um jest obči, no množstvo žive kak da vsaky ima svoj.

Rodženo od istine ne umire. Čto žena rodi, to umire.

V dviženju, v dělu, děte jest bez cělja, bez naměre.

Jasna snoviděnja sut od boga, a nočny mory od vraga.

Člověk jest najblizši bogu v poslědnoj tretini noči.

Probudimo se iz sna dokolě ješče nahodimo se v tělu.

Bdite, ubo ne věste dne ni časa kogda gospod prijde.

Metnuh požar na svět, i gle, smotrim go dokolě gori.

Kto odkrye značenje sej slova, ne bude vkusiti smrt.

Ne vozmite svět za gospodara, ibo vozme vas za rabe.

Vse imaje svoju osnovu, a osnova věre jest molitva.

V ktoryh svět jest mrtav s radostju trpet uniženja.

Blaženy člověk koji vse ljude može jednako ljubiti.

Ne slěduj za istinom, prosto stani imati mysljenja.

Bog od vsih najvyše ljubi najkoristnějšego ljudami.

Pravy bojec jest uspěvši sovladnuti svoje strasti.

Za tělom slědi sěna, a za mirnoumjem milost božja.

Nebo i zemlja projdut, slovesa že moja ne projdut.

Kažem vam, imajuči moč neh je se odrěkne i pokaje.

V tomu čto mi ne objavjeno ja ravny něktom od vas.

Prěstani zadovaljati sobě i ne budeš mrziti brata.

Dripi onih koji živěhu prě nas sut nam dostatočne.

Duh vsakogo probudženogo i veliko ničto jedno sut.

Mudry člověk ostavja menju radost i gledi boljšu.

Poslany jesm kak milost, nesm poslany kažnjavati.

Ne imaje grěha nepraščajuča, do grěha nepokajana.

Ako ne imaješ děla, nemoj govoriti o dobrodětěli.

Molčanje jest mudrost, no malobrojny priměnjajut.

Ogovarjajuči i slyšajuči prijatelji sut v grěhu.

Slovo jest sluga uma. Slovo tolmači čto um hoče.

Ne tvoriti grěh lučše jest no tvoriti pokajanje.

Čto jest grěh? Zle myslji, zla slova i zla děla.

Tělo trěba sovladyvati i umarjati dolgim trudom.

Ovoj svět jest temnica věrniku, a raj nevěrečem.

Ne vhodi v raj kto nosi v srdcu i malo gordosti.

Znajte da korenj vsih grěha jest ljubov k světu.

Ako želaješ viděti istinu, ne budi za ni protiv.

Ljubi pokoj i bude pokryti te od grěhov tvojih.

Pokušaj boga v sobě dovesti do božskog v vsemu.

Mnogy sut okolo studenca, ale nikto v studencu.

Svět jest ničto. V jemu ne imaje se čto dobyti.

Osvajanje světa vsegda proizhodi iz nedělanja.

Vševši v samu rěku, vsegda druga voda protěka.

Myslite o tomu čto bog sozda, ne o jego bytju.

Stražite se gledanja ibo sěje želanje v srdcu.

Istnuje samo jedna istina, zakon, ne vyše jih.

Nauči govoriti oprosti, i pokoj sojde na tebe.

Najdražeja věra bogu jest čista istinna věra.

Samo kto dojde bogu čista srcda bude spaseny.

Najmekše věči na světu sovladnut najtvrděje.

Najlěpša milostynja jest pomiriti dvě osobe.

Ne zabranjajte rabynjam božjim hramov božje!

Ljudski jest pasti, satanski ostati v grěhu.

Imavši malo nabude, imavši mnogo izgubi put.

Mi jesmo stvoreny za věčnost, ne za minenje.

Ko ne jest stavjeny na izkus, obmaneny jest.

Ljubi trud. Telesny trud daje srdcu čistotu.

Ostrěgajte se pohvalě ibo ona ubijstvo jest.

Zaisto, ja ljubim bědu i nenavidim udobnost.

Spokojstvo jest od Alaha, pospěh od šejtana.

Ne čini ničto, i ničto ne ostane neučineno.

Kto slovo moje drži, ne bude vkusiti smrti.

Druženje s razumnym ustaljaje věru člověka.

Vsi jesmo brati i sestry, děti jednog otca.

Poznanje neměnlivog kliče se prosvětljenje.

Pokajte se, približi bo se carstvo nebesno.

Bolest čisti tělo kak milodar čisti imutok.

Odrěkti se iskanja znači byti v spokojstvu.

Kogda uspěš razuměti um, razuměl jesi vse.

Děli jelo i poželaj mir znanom i neznanom.

Velikodušny jest dražejši bogu no pobožny.

Budi na ovom světu kak stranec ili putnik.

Popolno odrěkanje jest sutnost pozitivnog.

Člověk nigde ne najde pokoja kromě v bogu.

Kto boril se protiv istiny, izgubil jeste.

Prosti i ne otežavaj, da tobě ne otežajut.

Vinnost išči v sobě, ti jesi posějal sěme.

Prězreh svět, da byh dal život mojoj duši.

Čuvajte se vina, ono mati vsih zala jest.

Žene, voistinu, druga polovina mužev sut.

Važno jest učenje. Kto učitelj, ne važno.

Prijde bo syn člověčsky spasti pogibšago.

Najlučše jest jelo koje sami zarabotaste.

Sej svět jest ničto po sobě i dlja sebe.

Čtijte vaša čeda i lěpo jih vozdvigajte!

Blaženi stradajuči, ibo ti život najdut.

Dokolě v světu jesm, světlo jesm světu.

Najlučša rabota jest nasytiti gladnoga.

Pripravi se dlja smrti prě jej dolaska.

Nenavidite svět i bog vas bude ljubiti.

Ako by ljudi znali sebe, znali by boga.

Mrtvi ne živut, a živi ne budut umreti.

Kogda pohota prěstane, nastupa radost.

V mojem plašču ne imaje ničto do boga.

Budut poslědnji prvi i prvi poslědnji.

Žedža i strast k oku sut prěpona umu.

Ubivajuči, tvorite sobstvenog ubijcu.

Ljudi spet, a kogda umru, probude se.

Meni jest največša radost v molitvi.

Najvyše grěha člověk nabyva jezykom.

Put naniže i navyše jest jedin samy.

Kto najde sebe, svět go ne dostojny.

Mnogo blaženije jest dati no vzeti.

Ako ti něčto dušu tiska, ostavi to.

Mnogi propadehu ibo pohvaleny běhu.

Vaš največši vrag sut vaša želanja.

Ljubov i dobrota sut početok puta.

Kto jest nravny, on kak malo děte.

Korenj vseh javjenja jest želanje.

Slědovanje za bogom uběžišče jest.

Vsak tvoreči grěh rab jest grěha.

Jer istina išče mudre i pravedne.

Prěokretanje jest kretanje puta.

Mutna voda mirujuči stava jasna.

Vragi člověku sut jego domašnji.

Ne ima bědnog bědnějšeg od mene.

Težko jemu kto opeka se za svět!

Ja ljubim boga i bog ljubi mene.

Čuvaj svoj jezyk i polny organ.

Želaj ljudami čto želaješ sobě.

Brěme koj nosiš ne jest tvoje.

Jednu tretinu noči mudrec bdi.

Bog jest lěp i ljubi lěpotu.

Početok grěha jest želanje.

Vse čuto jest vnutri muky.

Očekyvaj smrt vsakog časa.

Bog se smiluje milostivym.

Postite da zdravy budete.

Moleči jest samy s bogom.

Ključ raja jest molitva.

Vse vozmožno věrujučemu.

Kto brzavši pogrěšivši.

Žene sut sestre mužami.

Styd samo dobro donosi.

Molčajuči jest spasany.

Ja i otec jedno jesmo.

Sebe najvyše srami se.

Vy jeste světlo světa.

Umri prědže no umreš.

Vse jest neistinno.

Budite minujuči.

Ja jesm istina.
